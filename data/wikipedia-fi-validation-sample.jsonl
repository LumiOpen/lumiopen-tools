{"id": "1198509", "url": "https://fi.wikipedia.org/wiki/Yrj%C3%B6%20Hakala%20-palkinto", "title": "Yrjö Hakala -palkinto", "text": "Yrjö Hakala -palkinto on jääkiekon U20 SM-sarjassa vuosittain jaettava palkinto. Palkinto annetaan liigan kauden parhaalle tulokkaalle. Palkinto jaettiin nykyisellä nimellään ensimmäisen kerran vuonna 2011, jolloin sen sai Hämeenlinnan Pallokerhon Ville Järveläinen. Jääkiekkoliitto julkisti 62 uutta pelaajapalkintoa marraskuussa 2010. Ennen tätä palkinnolla ei ollut varsinaista nimeä.\n\nVoittajat\n\nLähteet \n\nJääkiekon Nuorten SM-liigan palkinnot"}
{"id": "1732020", "url": "https://fi.wikipedia.org/wiki/Revox", "title": "Revox", "text": "Revox on sveitsiläinen brändinimi, joka valmistaa äänilaitteita.  Yrityksen perusti vuonna 1948 Willi Studer. \n\nYritys on valmistanut muun muassa nauhureita, joista ensimmäinen oli vuonna 1951 ilmestynyt Revox T26. Seuraavana vuonna markkinoille saapui ammattimaiseen studiokäyttöön tarkoitettu Studer A27. Vuonna 1960 esitelty Revox D36 oli puolestaan ensimmäinen stereonauhuri, jolla ääntä voitiin tallentaa kahdelle tai neljälle erilliselle raidalle. Saman vuosikymmenen aikana Revox-nauhureista tuli suosittuja äänilevyjen nauhoituksessa. Esimerkiksi The Beatlesin vuonna 1967 julkaistu albumi Sgt. Pepper’s Lonely Hearts Club Band äänitettiin Studer J37 -nauhurilla. Revoxeja ovat käyttäneet myös muun muassa James Brown, Eric Clapton, Genesis, U2 ja Pink Floyd. Nauhureista suosituin on Revox A77.\n\nLähteet \n\nSveitsiläiset yritykset\nMusiikkiteknologia\nViihde-elektroniikka"}
{"id": "1674560", "url": "https://fi.wikipedia.org/wiki/Vuontisj%C3%A4rvi%20%28Muonio%29", "title": "Vuontisjärvi (Muonio)", "text": "Vuontisjärvi on järvi Muoniossa Lapin maakunnan luoteisosassa. Sen pinta-ala on 6,3 neliökilometriä. Etäisyys Rovaniemeltä on 184 kilometriä pohjoisluoteeseen.\n\nMaantiede \nVuontisjärven pituus etelästä pohjoiseen on 6,4 kilometriä. Järven länsipuolisko on laajalti vähintään kuusi metriä syvä, itäpuolisko on sitä vastoin laajalti korkeintaan kuusi metriä syvä. Vähintään kymmenen metriä syvän alueen pinta-ala on noin 1,8 neliökilometriä. Vuontisjärven itäranta on niemien ja lahtien pirstomaa ja se kuuluu Pallas-Yllästunturin kansallispuistoon. Länsiranta on itärantaa jyrkempi ja siellä on pientaloja. Vuontisjärven lounaisrannalla kohoavan Vuontisrovan laki on yli 350 metriä merenpinnan yläpuolella. Järven itäpuolella on kolmen Riivinjärven kokonaisuus.\n\nVuontisjärven laajin saari on pitkulainen Kenttäsaari, jonka itäpuolella sijaitsee Palosaari ja pohjoispuolella Pääskyssaari. Järven luoteisrannan tuntumassa sijaitsee vähäisten luotojen rykelmä. Järven luusua on etelässä, josta alkaa kaakkoon virtaava Vuontisjoki, joka yhtyy Jerijokeen, joka laskee Toras-Sieppiin eli Siepinjärveen (246,3 metriä mpy).\n\nVuontisjärven vesitilavuus on 41 181 000 kuutiometriä.\n\nVuontisjärvi (67.475.1.001) kuuluu Vuontisjoen valuma-alueeseen (67.475), joka on kolmannen jakovaiheen vesistö Tornionjoen vesistössä (67). Toinen jakovaihe on Jerisjoen valuma-alue (67.47) ja ensimmäinen jakovaihe Kangosjärven–Muonion alue (67.4). Vuontisjärvi on laajin Vuontisjoen valuma-alueen kuudesta vähintään hehtaarin laajuisesta vakavedestä.\n\nVuontisjärvi on kolmanneksi laajin Muonion 226:sta vähintään hehtaarin laajuisesta vakavedestä. Tilavuudeltaan se on jonkin verran suurempi kuin Muonion toiseksi laajin vakavesi eli Äkäsjärvi. Suomessa on kuusi Vuontisjärveä, joista Muonion Vuontisjärvi on toiseksi laajin. Enontekiöllä sijaitsee kolme Vuontisjärveä ja Inarissa kaksi.\n\nLähteet \n\nMuonion järvet\nKangosjärven–Muonion alue"}
{"id": "1690616", "url": "https://fi.wikipedia.org/wiki/Vystavkovyi%20tsentrin%20metroasema", "title": "Vystavkovyi tsentrin metroasema", "text": "Vystavkovyi tsentr () on yksi Kiovan metron asemista. Se avattiin 27. joulukuuta 2011.\n\nGalleria\n\nLähteet\n\nAiheesta muualla \n\nKiovan metro"}
{"id": "259623", "url": "https://fi.wikipedia.org/wiki/Indian%20Idol", "title": "Indian Idol", "text": "Indian Idol on intialainen versio Idolsista. Indian Idolia esittää Sony Entertainment Television -kanava.\n\nKoelauluja järjestetään Delhissä, Kolkatassa, Lucknowissa ja Mumbaissa.\n\nVoittajat \n Abhijeet Sawant (2004–2005)\n Sandeep Acharya (2005–2006)\n Prashant Tamang (2007)\n Sourabhee Debbarma (2008–2009)\n Sreeram Chandra (2010)\n Vipul Mehta (2012)\n\nLähteet\n\nAiheesta muualla \n Indian Idolin virallinen sivusto \n\nIdols\nIntialaiset televisiosarjat"}
{"id": "1550510", "url": "https://fi.wikipedia.org/wiki/Yeruham", "title": "Yeruham", "text": "Yeruham on kaupunki Negevin autiomaassa Israelin Eteläisellä hallintoalueella. Sen asukasluku oli vuoden 2018 lopussa 9 974.\n\nMaantiede\n\nYeruham sijaitsee Negevin autiomaassa noin 14 kilometriä Dimonan kaupungista luoteeseen.\n\nHistoria\n\nEnnen nykyisen kaupungin perustamista Palestiinan mandaattialueen brittihallinto teki joitakin maaöljyn koeporauksia Yeruhamin alueella, johon liittyen paikalle rakennettiin tie. Paikan arabiankielinen nimi oli Tell Rakhma. Yeruham perustettiin vuonna 1951 ja sen ensimmäiset asukkaat olivat juutalaisia siirtolaisia esimerkiksi Romaniasta, Pohjois-Afrikasta ja Irakista. Oman kunnallisvaltuustonsa Yeruham sai vuonna 1959.\n\nPaikalle oli kaavailtu maatalouteen perustuvaa yhteisöä, mutta maatalouden kehittyminen oli hyvin hidasta ja työttömyys suurta. Paikalliset asuivat pitkään alun perin väliaikaisiksi asumuksiksi tarkoitetuissa puuhökkeleissä. Työllisyystilanne parani, kun jonkin matkan päähän Yeruhamista avattiin Oronin fosfaattikaivaus ja Dead Sea Works. Vesihuolto parani puolestaan Nahal Revivimin tulvavesipadon rakentamisen jälkeen.\n\nTalous\nYeruhamin asukkaiden pääasiallisia työnantajia nykyisin ovat paikallinen teollisuus ja julkinen sektori. Etenkin teollisuuden menestys on ollut ailahtelevaa. Yeruhamin työttömyysaste ja palkkataso on pysytellyt Israelin keskiarvoa huonompana.\n\nVäestö\nYeruhamin asukasluku oli vuoden 2018 lopussa 9 974. Vuonna 2002 vastaava lukema oli 8 610, vuonna 1970 5 400 ja vuonna 1959 229.\n\nLähteet\n\nAiheesta muualla \n\nIsraelin kaupungit"}
{"id": "687695", "url": "https://fi.wikipedia.org/wiki/Stade%20Olympique%20de%20la%20Pontaise", "title": "Stade Olympique de la Pontaise", "text": "Stade Olympique de la Pontaise on monikäyttöinen urheilustadion Lausannessa, Sveitsissä. Stadionilla pelattiin viisi ottelua vuoden 1954 jalkapallon MM-kisoissa. Stadion on myös FC Lausanne-Sportin kotistadion.\n\nLähteet\n\nAiheesta muualla\n\nSveitsin jalkapallostadionit\nLausannen urheilu"}
{"id": "1178114", "url": "https://fi.wikipedia.org/wiki/Herttuattaren%20henkivartija", "title": "Herttuattaren henkivartija", "text": "Herttuattaren henkivartija () on vuonna 1923 ensi-iltansa saanut Frank Lloydin ohjaama ja käsikirjoittama yhdysvaltalainen mykkä melodraamaelokuva, jonka pääosassa on Norma Talmadge. Herttuattaren henkivartija sijoittuu vuoden 1572 Ranskaan, missä Katariina de’ Medici painostaa kuningas Kaarle IX:tä antamaan käskyn, että kaikki vääräuskoiset hugenotit on surmattava. Käskystä seuraa pärttylinyön verilöyly.\n\nHerttuattaren henkivartija perustuu H. B. Somervillen samannimiseen romaaniin (1914), jonka pohjalta ohjaaja Lloyd laati käsikirjoituksen. Joseph M. Schenck ja Talmadge olivat elokuvan tuottajina, ja tuotantoyhtiönä oli Norma Talmadge Film Corporation. Herttuattaren henkivartija sai ensi-iltansa Yhdysvalloissa 6. elokuuta vuonna 1923. Suomessa elokuva ilmestyi elokuvateattereihin 19. tammikuuta vuonna 1925. Elokuvan levittäjänä toimi First National Pictures. Herttuattaren henkivartijaa säilytetään Yhdysvaltain kongressin kirjaston ja New Yorkin Rochesterissa sijaitsevan George Eastman House -taidemuseon elokuva-arkistoissa.\n\nNäyttelijät\n\nLähteet\n\nAiheesta muualla \n \n \n \n Herttuattaren henkivartija Silent era -sivustolla \n Herttuattaren henkivartija TCM Movie Databasessa \n\nVuoden 1923 yhdysvaltalaiset elokuvat\nYhdysvaltalaiset draamaelokuvat\nMelodraamat\nYhdysvaltalaiset mustavalkoelokuvat\nYhdysvaltalaiset mykkäelokuvat\nYhdysvaltalaiset romaaneihin perustuvat elokuvat\nFrank Lloydin ohjaamat elokuvat"}
{"id": "327", "url": "https://fi.wikipedia.org/wiki/Hanoi%20Rocks", "title": "Hanoi Rocks", "text": "Hanoi Rocks oli suomalainen rockyhtye, joka toimi vuosina 1979–1985 ja myöhemmin vuodesta 2001 kevääseen 2009. Yhtye otti vaikutteita musiikkiinsa glam rockista, punk rockista sekä melodisesta hard rockista. Lisäksi yhtyeen musiikillisena pohjana ovat perinteinen rock and roll ja blues, joiden vaikutuksen voi kuulla kitarariffeissä ja kappaleiden sointukuluissa.\n\n1980-luvulla Hanoi Rocks oli kansainvälisesti menestynein suomalainen yhtye. Yhtyeen kaupallisesti menestynein single maailmalla on vuoden 1984 CCR-cover ”Up Around The Bend”, joka nousi Britannian singlelistalla sijalle 61. Yhtyeen menestynein albumi oli Two Steps from the Move, joka sijoittui Britannian listalla 28. sijalle. \n\nHanoi Rocksin kiertuemanagerina 2000-luvulla toimineen Jone Nikulan mukaan yhtyeen albumeja on myyty eniten Pohjoismaissa ja Japanissa. Hän arvioi vuonna 2003 albumien kokonaismyyntimääräksi 780 000 – 1 000 000 kappaletta. Määrää on hyvin vaikea arvioida, koska yhtyeen tuotannon julkaisuoikeuksia on myyty monelle eri taholle.\n\nHanoi Rocks palasi alkuperäisellä kokoonpanollaan lavalle Michael Monroen 60-vuotisjuhlakonsertissa Helsingin jäähallissa 23. syyskuuta 2022.\n\nHistoria 1979–1985\n\nYhtyeen varhaisvaiheet (1979–1980) \n\nHanoi Rocks perustettiin lokakuussa 1979 Helsingin Herttoniemen vanhalla ruotsalaisella kansakoululla Pelle Miljoona & 1980 -yhtyeen Viimeinen syksy albumin julkaisutilaisuudessa. Tässä tilaisuudessa punkyhtye Briardin 17-vuotias kitaristi Antti Hulkko  esitteli ikätoverilleen Matti \"Makke\" Fagerholmille Pelle Miljoonan yhtyeestä huumeidenkäytön takia erotetun kitaristin Stefan \"Stefu\" Piesnackin. Fagerholm päätti perustaa yhtyeen Piesnackin ja Hulkon 16-vuotiaan kitaristikaverin Jan \"Nasse\" Stenforsin kanssa. Basistiksi otettiin Nedo Soininen (joissakin lähteissä muodossa Nedi) ja rumpaliksi Peki Sirola.  Ensimmäisenä Anssi Mehtälän ilmeisesti hanoi-rocks.net-sivuston pohjalta kirjoittamassa Hanoi Rocks 4CD Boxin bookletissa lukee, että Peki Sirola oli rumpali ja Nedo basisti. Hanoi-rocks.net-sivuston historiikin ensimmäisessä osassa \"vuodet 1979–1981\" lukee toisin päin. Stefan Piesnackin muisti kuitenkin tukee Mehtälän väitettä. Britanniassa Sanctuary Recordsin CD-remasterointien bookleteissa lukee, että \"Pasi Sti\" oli basisti ja \"Peki Senola\" rumpali. Pasi Sti on toimittaja (Kimmo) Miettisen \"huumori\" lipsahdus lehdessä \"Uusi laulu\". Miettinen oli unohtanut Ämyrockissa keikalla soittaneen basistin nimen. Uusi laulu-lehden kirjoituksesta virhe on siirtynyt moneen historiikkiin.. Peki Senola on kirjoitusvirheinen Peki Sirola, mutta tämänkin lähteen perusteella Sirola olisi ollut rumpali. Vuonna 1999 Stefan Piesnack muisteli Hanoi Rocksin perustamista seuraavasti:\n\nKeväällä 1980 Hanoi Rocksin rumpalituuraajana toimi myös Pelle Miljoona Oy:n Tumppi Varonen.  Varhaisen Hanoi Rocksin ensimmäinen keikka oli Latosaaressa ja jo toinen keikka Tavastialla 4. kesäkuuta 1980. Tavastialla keikkaa seurannut Seppo Vesterinen kehui yhtyettä keikan jälkeen ja sopi tapaamisesta yhtyeen kanssa. Tuolloin vielä yhtyeen taustavaikuttajana  toiminut Antti Hulkko sekä Matti Fagerholm tapasivat Vesterisen keikan jälkeisenä päivänä ja alkoivat suunnitella managerisopimusta.\n\nYhtye soitti pääasiassa Cheap Trickin ja Fagerholmin omia kappaleita. Tavastian jälkeen yhtye esiintyi ainakin vielä Ämy-festivaaleilla sunnuntaina 15. kesäkuuta 1980. ja uudestaan Tavastialla 23. kesäkuuta 1980. Kokoonpanon käsitykset yhtyeen musiikillisesta suunnasta menivät kuitenkin ristiin, joten Fagerholm erosi. Musiikkiuralle tosissaan halunnut Fagerholm ei halunnut tuhlata aikaa huvikseen soittavan yhtyeen kanssa. Kaiken lisäksi yhtyeessä tulivat keskenään toimeen vain Fagerholm ja Stenfors, jotka olivat vanhoja ystäviä. Hanoi Rocksin kokoonpano hajosi lopullisesti, kun Helsingin rikospoliisin huumeryhmä pidätti Piesnackin.\n\nLiittyessään Pelle Miljoona Oy:hyn helmikuussa 1980 \"Andy Monroe\" taiteilijanimellä toiminut Antti Hulkko vaihtoi Jan Stenforsin \"Nasty McCoy\" -nimen \"Nasty Suicideksi\" ja otti itse pysyvästi käyttöönsä Briard-aikaisen taiteilijanimensä \"Andy McCoy\". Matti Fagerholm otti etunimekseen \"Michael\" ja sai sukunimekseen Hulkon vanhan taiteilijasukunimen \"Monroe\".\n\nAndy McCoy eli Antti Hulkko ei siis kuulunut Hanoi Rocksin alkuperäiskokoonpanoon vaan oli yhtyeen alkuvaiheessa vain sen voimakas taustavaikuttaja. Hän kuitenkin keksi yhtyeen nimen Hanoi Rocks Johnny Thunders/The Ramones -kappaleen Chinese Rocks pohjalta. Fagerholmin mukaan Hulkko ehdotti HKL:n reittilinjan 14 linja-autossa yhtyeen nimeksi Chinese Rocksia, mutta hän vastusti suoraa Johnny Thunders -lainaa. Tämän jälkeen Hulkko ehdotti nimeksi \"Hanoi Rocks\", jonka hän oli kuullut nähtyään dokumenttielokuvan, jossa kerrottiin Vietnamissa jalostetusta pinkistä heroiinista eli Hanoi rocksista, jota myytiin Vietnamin sodan aikana amerikkalaissotilaille. Sen sijaan chinese rocks taas tarkoittaa valkoista Kiinassa jalostettua heroiinia, josta voidaan jalostaa pinkkiä \"hanoi rocksia\".\n\nElokuussa 1980 Punk-lehti Joukkohaudan haastattelussa Michael Monroe, Nasty Suicide ja Andy McCoy ilmoittivat perustavansa Hanoi Rocksin uudelleen. Syyskuussa 1980 McCoy erosi Pelle Miljoona Oy:stä. Basistiksi kaavailtiin Jesu Hämäläistä, mutta tämä kieltäytyi. Seuraavaksi kaavailtiin tukholmalaista Björne Fröbergiä, mutta Andy McCoy kadotti tämän puhelinnumeron. Andy oli asunut jonkin aikaa Björne Fröbergin luona tämän pienessä yksiössä Tukholman Karlaplanilla kesällä 1979. McCoyn kanssa Pelle Miljoona Oy:ssä soittanutta basisti Sami Takamäkeä pyydettiin mukaan, kun tämä palasi Lontoosta. Takamäki suostui ja sai uudessa yhtyeessään nimekseen Sam Yaffa, koska McCoyn mukaan hän näytti appelsiinilta. Takamäki itse on sanonut eräässä Radio Rockin haastattelussa, että hän otti taiteilijanimen sarjakuvahahmolta eräästä sarjakuvasta, jota luki, kun yhtye siirtyi Tukholmaan.\n\nKoska Nasty Suicidelta puuttuivat kitaratavarat, hän varasti Monroen ja Yaffan avustuksella tutkintavankeudessa olleen Stefan Piesnackin vahvistimen ja johdot, minkä jälkeen he muuttivat Tukholmaan McCoyn luo. Tukholmassa he ottivat yhtyeen rumpaliksi Monroen ja McCoyn vanhan kaverin Gyp Casinon eli Jesper Sporren. Ensimmäinen virallinen maininta yhtyeestä oli Joukkohauta-lehden haastattelu jo elokuussa 1980. Myöhemmin syksyllä suomirockin menestysmanageri Seppo Vesterinen palasi uudelleen Hanoi Rocksin kanssa neuvottelupöytään ja tuli  sen luotsaajaksi.\n\nKaru alku ja ensilevytykset – Suomi, Tukholma, Lontoo (1981)\n\nYhtyeen jäsenet elivät köyhästi Tukholman metroasemilla ja kaduilla kerjäten, paitsi tyttöystävänsä varakkaan perheen luona asunut Andy McCoy. Ensimmäisen keikkansa tämä kokoonpano soitti Tukholman Glädjehusetissa. Marraskuussa yhtye teki levysopimuksen Johanna Recordsin kanssa, ja samassa kuussa ilmestyi nimellä Hanoi Rocks with Andy McCoy single ”I Want You / Kill City Kills”, jonka oli alun perin pitänyt ilmestyä Andy McCoyn soololevynä. ”I Want You” -kappale oli McCoyn uusi versio ruotsalaisen Freestylen hitistä ”Vill ha dej”. Kappale ”Kill City Kills” oli McCoyn vanhimpia sävellyksiä ajalta, jolloin Suicide, McCoy ja Monroe oleilivat Kill Cityssä. Rumpuja singlellä soitti Maukka Perusjätkän yhtyeen rumpali Keimo Hirvonen, koska Gyp Casinolla oli nauhoitukset ruotsalaisyhtyeen kanssa Tukholmassa, eikä hän voinut mitenkään ehtiä studioon Helsinkiin. Myöhemmin Gyp ehti paikalla studiossa, mutta ei kuitenkaan soittanut levyllä. Tukholmassa yhtye koki ja kokeili sellaisia uusia asioita, joista ei ollut tietoakaan Helsingissä.\n\nJoulukuussa 1980 yhtye soitti Virtain työväentalolla ensimmäisen Suomen keikkansa, josta alkoi tammikuussa 1981 pitkä, 102 esiintymistä käsittänyt Suomen kiertue. Tämä kiertue on ilmeisesti edelleen Suomen rockhistorian pisin. Tähän aikaan yhtyeen musiikilliseksi suunnaksi vakiintui Andy McCoyn mukaan melodinen hard rock. Tosin tuolloin Suomessa nuorisokin valitti Hanoi Rocksin soittavan liian kovaa, joten melodisuus ei päässyt kovin hyvin esille. Suomessa oli tuolloin vielä niin sanottuja tanssilavakeikkoja, joten nuoriso ei pystynyt kovin hyvin tanssimaan kovan soiton takia. Hanoi Rocks tuli myöhemminkin tunnetuksi poikkeuksellisen energisestä ja kovaäänisestä soitostaan.\n\nHelmikuussa 1981 ilmestyi toinen single \"Tragedy / Café Avenue\". McCoy oli säveltänyt ja sanoittanut Tragedyn jo 15–16-vuotiaana. Samassa kuussa ilmestyi itse ensimmäinen albumi Bangkok Shocks, Saigon Shakes, Hanoi Rocks. Levyn tuottajina toimivat Muddy Twins eli Michael Monroe ja Andy McCoy, jonka asema yhtyeen säveltäjänä oli vakiintunut. Levy nousi Suomen albumilistalla viidenneksi. \n\nSyys–lokakuussa 1981 yhtye siirtyi ensimmäisen kerran tulevaan kotipaikkaansa Lontooseen. Ennen Englantiin lähtöä yhtye oli keikkaillut Suomessa ja Ruotsissa. Lontoossa työstettiin ja äänitettiin uutta Oriental Beat -albumia marraskuussa, ja 21. marraskuuta yhtye esiintyi ensi kerran legendaarisella The Marquee Clubilla. Paikalla oli jo tuolloin CBS:n Muff Winwood, joka ei kuitenkaan vielä innostunut yhtyeestä.  Marraskuun lopulla yhtye kuitenkin palasi takaisin Suomeen ja julkaisi samoihin aikoihin singlen ”Desperados / Devil Woman”. Single julkaistiin suoraan demonauhoilta ja vain Suomessa. Joulukuussa ilmestyi yllättäen vielä toinen single ”Dead By X-Mas / Nothing New”.\n\nRazzle Gyp Casinon tilalle – Suomi, Lontoo (1982) \nTammikuussa 1982 Hanoi Rocks teki Lepakossa ensimmäiset musiikkivideonsa, jotka tehtiin kappaleista ”Tragedy”, ”Oriental Beat”, ”Motorvatin'”. Samassa kuussa ilmestyi toinen albumi Oriental Beat Johanna Kustannuksen julkaisemana ja nousi albumilistojen kärkipaikoille niin Suomessa kuin muissakin Pohjoismaissa. Levyn kansi aiheutti pientä kohua, koska takakannessa on kuvattuna McCoyn tyttöystävän Anna Jederbyn rinnat maalattuina. Levyn musiikki on suoraviivaista rockia, mutta Gyp Casinon kehnosta soittokunnosta kertoo erään kappaleen epätasainen rumpukomppi ja eräs lyömättömäksi jäänyt tahti. Kevään 1982 yhtye vietti Ruotsissa, ja samoihin aikoihin yhtye teki ensimmäisen Japanin läpimurtonsa ”Tragedy”-singlellä. Toukokuussa ilmestyi single ”Love's an Injection / Taxi Driver” ja EP ”Love's an Injection / Malibu Nightmare / Taxi Driver / Problem Child / In the Year 79”.\n\nKesäkuussa 1982 yhtye siirsi kotipaikkansa Lontooseen. Yhtye ei vielä tuolloin viettänyt varakasta seurapiirielämää, mutta rock and roll-elämän varjopuolet haittasivat yhtyettä osittain. McCoy suunnitteli Nasty Suiciden erottamista yhtyeestä ja tämän korvaamista René Bergillä.Tämän McCoy kiistää kirjassa Andy-Rock'n Roll Star. (Lamppu Laamanen, Johnny Kniga 2018)\nSuiciden railakas elämäntapa nimittäin oli alkanut riistäytyä käsistä ja heikentää hänen musiikillisia taitojaan. Samoihin aikoihin Michael Monroe tapasi Johnny Thundersin keikalla Hanoi Rocksia ihailleen Razzlen eli Nicholas Dingleyn. Monroe luuli Razzle Dingleytä itse pääesiintyjä Thundersiksi. Myöhemmin Razzlelle selvisi Monroen olleen laulaja yhtyeessä, jonka tyyliin hän oli ihastunut Sounds-lehteä lukiessaan. Kolmen keikan katsomisen jälkeen Razzle ilmestyi takahuoneeseen ja ilmoitti haluavansa Hanoi Rocksin rumpaliksi, vaikka murtamalla yhtyeen rumpalin jalan. Pian Andy McCoy ja Michael Monroe pyysivät Razzlea yhtyeen rumpaliksi hotellihuoneessaan. Yhtyeen alkuperäinen rumpali Gyp Casino olikin jo kyllästynyt yhtyeeseen, ja hänen välinsä muihin yhtyeen jäseniin olivat viilenneet. Casinon huumeidenkäyttö oli riistäytynyt käsistä, ja hän puhui avoimesti masentuneena itsemurhasta. Niinpä McCoy erotti Gyp Casinon 25. kesäkuuta Sundance Summer Festival -festivaaleilla Valkealan Selänpään lentokentällä tämän hyökättyä McCoyn kimppuun kesken keikan. Syynä hyökkäykseen oli se, että McCoy oli tapellut tyttöystävänsä ja Casinon lapsuudenystävän Annan kanssa. Kaiken lisäksi Gyp Casinon jälkeen McCoyn kimppuun hyökkäsivät kolme järjestyksenvalvojaa, joita McCoy löi kitaralla päähän. Lopulta McCoy pakeni lavalta takahuoneeseen ja hajotti raivoissaan sen. Myöhemmin McCoy joutui tulemaan Kaukoidästä Alavudelle käräjäoikeuteen vastaamaan pahoinpitelysyytteisiin. Tuomiosta valitettiin Vaasan hovioikeuteen, joka kumosi tuomion ja vapautti syytteistä McCoyn ja ilmeisesti myös koko yhtyeen. 27. heinäkuuta 1982 Gyp Casino soitti Tavastialla viimeisen keikkansa Hanoi Rocksin riveissä.\n\nAsuttuaan heinä–elokuun aikana Razzlen luona McCoy, Anna ja Razzle siirtyivät Lontoosta, Hollannin, Kööpenhaminan ja Tukholman kautta Helsinkiin. Helsingin Lepakossa Hanoi Rocksin uusi kokoonpano aloitti öisen harjoittelunsa. Elokuussa julkaistiin Lontoossa kolmas albumi Self Destruction Blues. Vaikka levyllä soittaa rumpuja vielä Gyp Casino, erittäin glam-tyylisessä levynkannessa poseeraakin jo Razzle. Lokakuussa albumi julkaistiin Suomessa ja ”Love's An Injection” nousi viikon ajaksi Suomen singlelistan ykköseksi, Kerrang!-lehti julkaisi ensimmäisen artikkelinsa yhtyeestä ja yhtye solmi levytyssopimuksen japanilaisen Nippon Phonogramin kanssa. Loppuvuosi 1982 meni esiintymisissä Englannissa ja Suomessa. Hanoi Rocks esiintyi 11. syyskuuta 1982 Nivalan Tuiskulassa. Andy McCoy kertoo muistelmissaan, että keikka oli Razzlen ensimmäinen, vaikkakin Nivala-Lehden keikkailmoituksessa bändin kuvassa on vielä Gyp Casino. 14. lokakuuta Fulhamissa Razzle esiintyi ensi kerran maanmiehilleen.\n\nLoppuvuonna 1982 Hanoi Rocks esiintyi legendaarisella The Marquee Clubilla peräti neljä kertaa: 25. lokakuuta, 15. marraskuuta, 1. ja 9. joulukuuta. Yhtyeen loppuvuoden keikoista The Marquee Clubilla alkoi siis muodostua perinne. Myöhäissyksyn ja alkutalven keikoilla uutta rumpalia lähinnä totutettiin uuteen tehtäväänsä. Razzle toi yhtyeeseen uutta henkeä ja sai sen yrittämään entistä kovemmin. Myöhemmin yhtyeen jäsenet ovat arvelleet, että yhtye olisi hajonnut kesällä-syksyllä 1982 jollei Razzle olisi tullut yhtyeen uudeksi jäseneksi.\n\nLontoo, Kaukoidän kiertue, Suomi (1983)\n\nHanoi-hysteriaa Kaukoidässä ja CBS-levytyssopimus\n\nVuosi 1983 oli Hanoi Rocksin nopean nousun aikaa, joka kesti alkuvuoteen 1985 saakka. Yhtye oli lyönyt itsensä läpi Englannissa paljolti yhtyeen Englannin managerin Richard Bishopin avulla. Samoin yhtyeen jo vuonna 1981 alkanut menestys Japanissa jatkui. Yhdysvaltojen läpimurtokin oli lähellä, mutta uudenlaista nousevaa yhtyettä ei osattu luokitella. Englannissa Hanoi Rocks luokiteltiin heavy rockiksi ja Andy McCoy joutui selventämään yhtyeen tyyliksi:\n\nTammikuussa 1983 yhtye keikkaili pääasiassa Englannissa (mutta myös Lahden Kasisalilla 9. tammikuuta 1983). Puolivälissä kuuta yhtye esiintyi ensimmäisen kerran Suomen, Ruotsin ja Englannin ulkopuolella, Amsterdamissa. Tammikuun 23. päivä yhtye lähti Aasian eli Kaukoidän kiertueelle, joka ei ollut kovin tuottoisa, mutta tärkeä kansainvälistä suosiota tavoittelevalle yhtyeelle.  Kiertue huomioitiin brittilehdistössä laajasti, ja yhtye pääsikin Sounds-lehden kanteen. Bombayssa yhtye sai 2 500-päisen yleisön täysin sekaisin: yleisö ryntäili lavalle ja pitkin salia. Poliisi katsoi tilanteen mellakaksi, jolloin tilanne vasta todelliseksi mellakaksi yltyikin. Seuraavana päivänä The Times of India -lehden etusivulla luki \"Rockband Causes a Riot\" (). Bombayssa Hanoi Rocks teki oman ennätyksensä soittaessaan yhteenmenoon neljä ja puoli tuntia, koska paikalliset yhtyeet soittivat nimittäin jopa seitsemän tuntia. Muutaman päivän Intian matkan jälkeen yhtye siirtyi Hongkongiin, josta matka jatkui Japaniin.\n\nJapanissa yhtye pääsi televisiohaastatteluun, ihailijatapaamisiin ja tiedotustilaisuuteen, jossa oli mukana jopa Suomen Japanin suurlähettiläs. Hanoi Rocksin keikkalippujen hinnat oli luokiteltu huippuyhtyeiden tasolle, mikä jo pelkästään kertoi yhtyeen arvostuksesta maassa.  Yhtyeen ihailijoiden tunku oli valtaisaa, esimerkiksi teinityttöjä tunkeutui hotellin hissikuiluihin ja hotellihuoneiden kaappeihin nähdäkseen edes vilauksen yhtyeen jäsenistä. Japanin Hanoi Rocks -villityksestä kertoo myös se, että maasta löytyi puhelinkoppeja, joissa saattoi kuunnella Hanoi Rocksin kappaleita. Tokiosta Hanoi Rocks siirtyi Thaimaahan.\n\nYhtye palasi maaliskuussa takaisin Lontooseen ja äänitti neljättä albumiaan. Huhtikuun ensimmäisellä viikolla Hanoi Rocks matkusti Israeliin. Jerusalemissa yhtyettä ei voitu kuvata Itkumuurilla, kun paikalliset luulivat Monroeta naiseksi. Michael Monroen henki oli vaarassa, kun ihmisjoukko ympäröi hänet ja alkoi sylkeä hänen päälleen. Paikallisilla klubeilla ei ymmärretty yhtyeen esittämää rockia, eikä oluttakaan saanut paastokauden aikana juoda. Erityisesti Nasty Suicidea ärsytti, kun klubeilla yleisö seisoi puvut päällänsä eikä ollut rockissa mukana. Lopulta yhtyeen järjestämien juhlien jälkeen tympääntynyt Nasty Suicide ilmaisi mielipiteensä kiertueesta heittämällä neljännen kerroksen hotellihuoneesta ensin tuolin, sitten toisen tuolin, vielä pöydän ja lopulta betonisen parvekepöydän suoraan Mercedes Benz-taksin päälle. Lopuksi Suicide rikkoi loputkin, mitä hotellihuoneesta oli juhlien jäljiltä jäljellä ja löi huoneeseen sännännyttä ja jalkansa lasin sirpaleisiin haavoittunutta hotellinjohtajaa kainalosauvalla. Kainalosauvat Suicidella oli siksi, että hän oli hypännyt vuoden alussa erään lontoolaisklubin portailta alas pää edellä suoraan Razzlen niskaan ja murtanut jalkansa. Poliisit löysivät vielä McCoyn sammuneena vaatekaapista, ja lopulta koko yhtye pidätettiin sekä vietiin putkaan. CBS:n paikallinen edustaja sai kuitenkin yhtyeen ulos putkasta maksamalla 50 000 $. Matka päättyi yhtyeen karkotukseen Israelista, mutta oikeusjuttua ei tullut.\n\nLoppukeväällä yhtye keikkaili Lontoossa ja Norjassa sekä julkaisi ennen uutta albumia singlen ”Malibu Beach / Rebel On The Run” ja EP:n ”Malibu Beach / Taxi-Driver / Rebel On The Run / Beer and a Cigarette”. Pian ilmestyi neljäs albumi Back to Mystery City, joka nousi Britanniassa 87. sijalle. Englannissa singlet ja albumi julkaistiin Seppo Vesterisen ja Richard Bishopin Lick Records -levymerkillä, kun taas Suomessa albumi julkaistiin Johannalta. Levynjulkaisun jälkeen yhtye keikkaili Englannissa ja Suomessa, kunnes kesäkuussa 1983 se ilmoitti tuolloisen lähes yhdeksän miljoonan markan (silloisen 150 000£) levytyssopimuksesta monikansallisen CBS-levy-yhtiön kanssa. Sopimus oli pituudeltaan 70 sivua pitkä ja tuotti yhtyeelle heti 220 000 punnan ennakot käteen. Levytyssopimus oli suurempi kuin Twisted Sisterin, ja sen kestoksi sovittiin 6 vuotta, jona aikana tuli tuottaa 7 levyä.\n\nNasty Suiciden sekoilut, Ruisrock ja Marquee-taltioinnit \n\nHeinäkuun puolessa välissä Nasty Suicide joutui sairaalahoitoon nautittuaan dolorex-särkylääkkeitä ja ilmeisesti kaksi pulloa viinaa sekaisin. McCoyn mukaan Suicide olisi ilmeisesti tuolloin käyttänyt 3–4 päivää yhteen menoon myös kokaiinia, heroiinia ja amfetamiinia. Suiciden munuaiset pettivät, ja hän joutui muutamaksi päiväksi dialyysihoitoon. Suiciden sairaalahoidon takia yhtye joutui käyttämään toista kitaristia. Seuraavana päivänä Ilta-Sanomien kannessa luki \"Rokkitähti meinasi kuolla!\". Manageri Seppo Vesterinen alkoi huolestua Suiciden nimensä mukaisesta käyttäytymisestä. McCoy taas innostui ja kehui Suiciden itsetuhoista käyttäytymistä, koska hänen mukaansa se kuului \"Hanoin tyyliin\". Suicide oli jo aiemmin samana kesänä ollut vaarassa kuolla ilmeisesti yliannostukseen lontoolaisklubin vessassa.\n\n12. elokuuta Hanoi Rocks julkaisi 7-tuumaisen singlen Until I Get You / Tragedy ja 12-tuumaisen singlen Until I Get You / Tragedy / Oriental Beat. 13. elokuuta Lick julkaisi Britanniassa yhtyeen ennenjulkaisemattomat kolme ensimmäistä albumia. Seuraavana päivänä Hanoi Rocks veti tunnetun Ruisrockin keikkansa. Heti Turun lentokentällä tullissa poliisi tutki yhtyeen tavarat arvellen löytävänsä heroiinia. Mitään ei kuitenkaan löytynyt, ja huumepoliisit häärivät yhtyeen ympärillä koko festivaalin ajan. Tältä keikalta on säilynyt Yleisradion tekemä haastattelu ja pieni taltiointi. Michael Monroen mukaan yhtyeen jäsenet, erityisesti Nasty Suicide ja McCoy, olivat aivan sekaisin, mutta hän itse ei edes nauttinut alkoholia. Keikka soitettiin hyvin, mutta yhtye ei itse ollut tyytyväinen lavan tekniseen puoleen ja siitä johtuneeseen soiton laatuun. Lokakuussa Bob Ezrin lensi Yhdysvalloista varta vasten Hanoi Rocksia katsomaan Lontooseen, ja joulukuussa hän varmistui Hanoi Rocksin seuraavan levyn tuottajaksi.\n\nSyyskuussa alettiin valmistella viidettä studioalbumia. Nauhalle tulivat kappaleet ”Two Steps from the Move”, ”Never Get Enough” (”Million Miles Awayn” kehitysversio), ”I Can't Get It”, ”Keep Our Fire Burning”, sittemmin kadonneet kappaleet ”Bad Love” ja ”Teenage Revolution”. Samoin nauhoitettiin myöhemmin Cherry Bombzin levyttämä kappale ”Pin Up Girl” sekä vasta yhtyeen hajoamisen jälkeen julkaistut kappaleet ”I Love You” ja ”Willing to Cross the Ocean”. 9. marraskuuta yhtye harjoitteli kovasti koko päivän, koska seuraavana päivän 10. kesäkuuta keikalle oli tulossa tuottajalegenda Bob Ezrin, joka oli tullut Yhdysvalloista varta vasten kuuntelemaan Hanoi Rocksia Bristoliin. Pian marraskuussa oli selvää, että Ezrin tuottaisi yhtyeen seuraavan studioalbumin, jota vielä tuossa vaiheessa kutsuttiin nimellä Silver Missiles and Nightingales. Ezrin varmistui virallisesti tuottajaksi joulukuussa, ja albumin levytys oli tarkoitus aloittaa 16. helmikuuta 1984. Ensimmäisen singlen tuli ilmestyä jo maaliskuussa, mutta ilmestyminen lykkääntyi kesäkuulle.\n\nLauantaina ja sunnuntaina 19.– 20. marraskuuta Hanoi Rocks veti kuuluisat ja legendaariset The Marquee Clubin keikkansa. Sunnuntai-iltana nauhoitettiin yhtyeen ensimmäinen livelevy ja viides albumi All Those Wasted Years sekä samanniminen live-videotaltiointi. Uuden levyn julkaisuun rohkaisi edellisen Back to Mystery Cityn hyvä menestyminen. Koko syksyn Hanoi Rocks oli keikkailut Englannissa, mutta Suomessa yhtye esiintyi vasta joulun jälkeen. Marras-joulukuussa Hanoi Rocksin jäsenet levyttivät vielä nimellä Fallen Angels samannimisen albumin Knoxin kanssa. Idea oli Richard Bishopin, heidän yhteisen managerinsa. Vuonna 1983 ilmestyi myös Yasuaki Hondan albumi Angel Of Glass, jolla Hanoi Rocks säesti Andy McCoyn tekemän kappaleen \"Keep Our Fire Burning\".\n\nToronto, New York, Lontoo, Japani, Los Angeles (1984)\n\nMenestyksekäs alkuvuosi \n\nVuosi 1984 alkoi tammikuussa pienellä Suomen kiertueella. Yhtyeen asenne oli hyvä, ja kaikki jäsenet vakuuttelivat, ettei minkäänlaisia ristiriitoja ollut. Tammikuun 20. päivänä yhtye aloitti uuden albuminsa nauhoitukset. LP:stä oli tarkoitus tulla yhtyeen paras ja \"rockaavampi\" kuin edellinen albumi Back to Mystery City. Helmi–maaliskuun Hanoi Rocks levytti Torontossa ja New Yorkissa. Yhtye veti ensimmäisen Pohjois-Amerikan keikkansa Torontossa 23. maaliskuuta Larry's Hideawayssa. Siitä alkoi Hanoi Rocksin pieni ensimmäinen Amerikan-kiertue itärannikolla. Yhtye esiintyi Toronton ja New Yorkin lisäksi Bostonissa, Ottawassa ja Washingtonissa. Maaliskuussa Suomessa ilmestyi yhtyeen neljäs albumi All Those Waisted Years, joka pian korjattiin seuraavassa painoksessa All Those Wasted Yearsiksi, sekä samanniminen live-videotaltiointi. Huhtikuun alussa sama levy ja video ilmestyivät Englannissa. Samoin yhtye palasi Amerikan-kiertueeltaan takaisin Lontooseen. Lontoosta jatkettiin Saksaan, josta tultiin takaisin Englantiin kiertueelle 19. huhtikuuta–5. toukokuuta.\n\nUusi albumi oli viittä vaille julkaisua valmis huhtikuun lopulla, mutta Ezrinin mielestä levyltä puuttui ratkaisevin hitti. Hitiksi vakiintui kiireessä Nasty Suiciden versio CCR:n kappaleesta Up Around the Bend. Kappale oli yksi Nasty Suiciden suosikkikappaleista, ja hän soitti sen hienosti omalla tavallaan. 9-vuotiaana silloinen Jan \"Nasse\" Stenfors oli esteratsastanut Sipoossa Eriksnäsin kartanon talleilla ja saanut lainaan kappaleen sisältäneen Cosmo's Factoryn ratsastajatoveriltaan. Stenfors oli aina soitellut kyseistä kappaletta, ja lopulta se päätyi hänen mukanaan Hanoi Rocksin harjoituksiin. Hanoi Rocks oli soittanut kyseisen kappaleen jo huhtikuun alussa Saksan kiertueella televisioesiintymisen päätteeksi.\n\nToukokuussa yhtyeen oli tarkoitus tehdä Kaukoidän kiertue Bangkokissa, Bombayssa ja Japanissa, mutta vain kahden jälkimmäisen kohteen keikat toteutuivat. 10. toukokuuta All Those Wasted Years ilmestyi Japanissa. Japanissa Hanoi-huuma oli tuolloin jo aivan älyttömissä mittasuhteissa. Jokaisesta konsertista maksettiin 10 000 dollaria ja kaikki ylläpito oli ilmaista. Konserttihallit olivat loppuunmyytyjä ja moni koulutyttö oli säästänyt koko edeltävän vuoden, jotta pääsi seuraamaan yhtyettä groupiena koko kiertueen ajan. Suomessa ihmeteltiin Japanissa vallitsevaa Hanoi Rocks -hysteriaa, ja jotkut jopa arvelivat lehtien liioittelevan tilannetta.\n\nJapanin jälkeen yhtye teki Englannin ja Skotlannin kiertueen. Brittilehdet hehkuttivat yhtyettä ja vakuuttelivat uuden levyn takaavan Hanoi Rocksin maailmanlaajuisen läpimurron. Lehdet kuitenkin muistuttivat, että jokaista yksittäistä Hanoi Rocks -albumia oli tuossa vaiheessa myyty vasta runsaat 10 000 kappaletta. 11. kesäkuuta julkaistiin monta singleä pohjustamaan tulevan albumin julkaisua. Singlet olivat ”[[Up Around The Bend (Hanoi Rocks)|7 Up Around The Bend / Until I Get You]]” sekä EP ”Up Around The Bend / Back To Mystery City / Until I Get You / Mental Beat ja tupla-7\" singlepakkaus ”Up Around The Bend / Until I Get You / Under My Wheels / I Feel Alright / Train Kept A Rollin'”. Kesäkuun puolessa välissä eräänä yönä nauhoitettiin erään Playboy-lehden johtajan kartanolla ”Up Around The Bendistä” musiikkivideo, joka oli tuolloin kallein suomalaisyhtyeen tekemä musiikkivideo, eikä mikään ihan halpa kansainvälisestikään. Erilaista videossa oli tuolloin se, että siinä käytettiin mm. helikoptereita ja pyroefektejä. Sittemmin 1980-luvun lopulla MTV:llä yleistyivät vielä huomattavasti massiivisemmat musiikkivideot. \"Up Around The Bend\" oli ensimmäinen Music Televisionilla esitetty suomalaisyhtyeen musiikkivideo ja YLE:n äänestyksessä se on päätynyt 28. parhaimmaksi kotimaiseksi musiikkivideoksi kautta-aikain. Videokuvausten jälkeen yhtye teki muutaman juhannuskeikan Suomessa. Esiintymiset kärsivät teknisistä ja muista ongelmista, mutta sillä ei ollut väliä, koska yhtye oli kotimaassaan suositumpi kuin koskaan. \"Up Around The Bend\"-single nousi juhannuksen jälkeen Britannian singlelistan 61. sijalle ja alkoi saada hyvin soittoaikaa Yhdysvaltain radioissa.\n\n BBC-sessiot ja kohtalokas Yhdysvaltain kiertue \n\nHanoi Rocks esiintyi viimeisen kerran studiossa yhtyeenä 20. heinäkuuta esiintyessään livenä Tommy Vance Radio One Show'ssa BBC:n studioilla. Radio-ohjelmaa varten äänitettiin ainakin kappaleet \"Underwater World\", \"Boulevard of Broken Dreams\", \"I Can't Get It\" ja \"Don't You Ever Leave Me\", joka erosi alkuperäisestä kappaleesta siten, että Razzle puhui kappaleen puheosuudet Andy McCoyn sijaan. Puheosuudessaan McCoy kertoi pienen tarinan ystävästään Nastysta. 24. elokuuta soitettiin ensimmäiset näistä nauhoista Tommy Vance Radio One Show’ssa. Yllä mainitut neljä näissä sessioissa äänitettyä kappaletta julkaistiin myöhemmin kokoelmalla Tracks from a Broken Dream. Heinäkuun Englannin kiertueen jälkeen elokuussa ilmestyi Suomessa vihdoinkin Two Steps from the Move. Levyn työnimenä oli alun perin Silver Missiles and Nightingale, mutta se vaihdettiin pois viime hetkellä. Tämä nimi sai myöhemmin paikkansa The Suicide Twinsin levyn nimenä. Syyskuussa julkaistiin singlet \"Underwater World / Shakes\", \"Underwater World / Shakes / Magic Carpet Ride\" ja \"Underwater World / Oli And Gasoline/ Shakes / Magic Carpet Ride\".  8. lokakuuta ilmestyi Englannissa Two Steps from the Move ja heti julkaisemisen jälkeen yhtye teki Englannissa yhteiskiertueen Johnny Thundersin ja Babysitters'in kanssa. Kiertue oli yleisömenestys ja siltä on nauhoitettu 21. lokakuuta Leicesterissä bootleg Johnny On The Rocks, jonka kappaleita on päätynyt myös Uzi Suiciden julkaisemalle promokasetille Rebels On The Run.\n\nMarraskuussa julkaistiin singlet \"Don't You Ever Leave Me / Oil And Gasoline\" ja \"Don't You Ever Leave Me / Oil And Gasoline / Malibu Beach (Calypso version)\". Marraskuuhun mennessä uusi albumi oli myynyt 200 000 kappaletta; suurimmat osuudet olivat Amerikassa 60 000, Britanniassa 50 000 ja Suomessa 20 000 kappaletta. Jo pelkästään Yhdysvalloissa levy myi kahdessa viikossa 44 000. Ruotsin kiertueen jälkeen alkoi marras–joulukuun ratkaiseva Amerikan-läpimurtokiertue, joka kuitenkin päättyi yhtyeelle kohtalokkaasti joulun aikoihin. Ensimmäiseksi Hanoi Rocks keikkaili itärannikolla, kunnes Monroe nyrjäytti nilkkansa Syracusessa 29. marraskuuta hypätessään monitorilta lasinsiruihin, jotka olivat syntyneet McCoyn rikottua pullon lavalle. 2. joulukuuta vietettiin Razzlen syntymäpäiviä, mutta pian Monroen jalka paheni, ja viisi keikkaa jouduttiin perumaan Monroen sairausloman takia. Yhtye päätti suunnata Kaliforniaan tekemään radio- ja lehtihaastatteluita. Viimeinen suuri kaupunki, jossa yhtye ei vielä ollut soittanut, oli Los Angeles, ja sen esiintymiset oli kaikki loppuunmyytyjä.  Los Angeles Palacen keikka myytiin alle puolessa tunnissa loppuun. Razzle halusi kovasti Los Angelesiin, ja kun he saapuivat sinne, hän totesi: \"Täällä minä haluan aina elää!\" Läpimurto länsirannikolla näytti varmalta.\n\nRazzlen kuolema \n\nMötley Crüe tuli tervehtimään kaupunkiin lauantaina 8. joulukuuta saapunutta Hanoi Rocksia. Mötley Crüen laulaja Vince Neil oli juhlinut ystäviensä kanssa jo monta päivää, mutta Hanoin saapuminen kaupunkiin oli ainoa syy jatkaa juhlia. Jo 5. marraskuuta Vince Neil oli julistanut Helsingissä: \"Odotan todella tapaamistani Hanoi Rocksien kanssa, kun palaamme Amerikkaan. Kotona haluan näyttää heille kaikki paikat. He ovat mukavia poikia, Razzle ja muut. Meillä tulee varmasti olemaan hauskaa\". Hanoin poikien saavuttua he jatkoivat juhliaan. Tuntui että Vincen juomavarasto ei ehtyisi ikinä. Kaikki päättyi kuitenkin traagisesti kesken Hanoi Rocksin ja Mötley Crüen juhlinnan. Oluet loppuivat ja Razzle sekä laulaja Vince Neil lähtivät hakemaan lisää lauantai-iltana 9. joulukuuta 1984. Paluumatkalla Neil törmäsi juuri hankkimallaan vuoden 1972 De Tomaso Panterallaan kahteen muuhun autoon. Neilin vieressä istunut Razzle vietiin sairaalaan, jossa hänet julistettiin kuolleeksi kello 19.12. Auto oli ilmeisesti kaatunut juuri Razzlen puolelle, jolloin tämä oli saanut surmansa heti iskun saatuaan. Onnettomuudessa loukkaantui myös 18-vuotias nainen ja 20-vuotias mies.\n\nSam Yaffa oli sammunut Neilin kartanon sohvalle ja McCoy oli umpihumalassa. Neilin seitsemännellä kuulla raskaana ollut vaimo alkoi huolestua, kun autoaan esittelemään ja olutta hakemaan lähtenyt Neil ei ollut Razzlen kanssa palannut. Andy McCoy ja Mötley Crüen rumpali Tommy Lee lähtivät autolla etsimään ja ajoivat onnettomuuspaikan ohi. He tekivät U-käännöksen ja ajoivat punaisen kolaroidun auton kohdalle. Neiliä vietiin juuri autoon käsiraudoissa ja poliisit kertoivat, että Razzle oli viety sairaalaan. Sairaalassa McCoy ja Lee saivat tietää, että Razzle oli kuollut. McCoy sai selville vain, ettei Razzle ollut kokenut kovia tuskia. Järkyttynyt McCoy soitti Seppo Vesteriselle, joka taas kutsui loput yhtyeen jäsenet sairaalaan.\n\nRazzlen kuoleman jälkeen yhtye vaipui toivottomuuteen, kun yhtyeen uusi kantava voima oli kuollut vain kahden ja puolen vuoden yhdessäolon jälkeen. Razzlen kuolemasta kuultuaan Sam Yaffa meni täysin hysteeriseksi, Suicide muuttui puhumattomaksi, Monroe meni šokkiin ja McCoy oli raivoissaan. Seppo Vesterinen muistutti heidän eläneen vauhdikasta ja vaarallista elämää ja Razzlen juoneen ja viettäneen perinteistä rock and roll -elämää.\n\nMötley Crüen jäsenet, erityisesti Tommy Lee, yrittivät jotenkin korvata Hanoi Rocksille Neilin aiheuttaman menetyksen. Jo onnettomuuden jälkeisenä päivänä 10. joulukuuta Mötley Crüe tuli Hanoi Rocksin luo ja ehdotti yhtyeiden yhdistämistä. Yhdistämishuhut jatkuivat kevääseen 1985 saakka. Los Angelesin päälehdet omistivat etusivun Razzlen kuolemalle Televisioyhtiöt CNN:stä Japanin televisioon kyttäsivät Hanoi Rocksin jäsenien haastatteluita Razzlen kuoleman jälkeen. Tunnetut musiikkilehdet, kuten Rolling Stone, muistivat Razzlea kirjoituksissaan. Samoin eri tyylilajienkin muusikot muistivat Razzlen osanottokukkalähetyksin, kuten Cyndi Lauper ja Twisted Sister, jonka kanssa oli Hanoi Rocksilla aina ollut kilpailua ja riitaa. Kaikki keikat peruttiin joulukuulta, ja McCoy puhui jopa yhtyeen lopettamisesta, mutta Monroe ja Suicide halusivat kuitenkin vielä jatkaa. Peruutettujen keikkojen joukossa oli myös The Marquee Clubin perinteiset joulukeikat 20.–21. joulukuuta. 29.–30. joulukuuta The Clash-rumpali Terry Chimes harjoitteli yhtyeen kanssa Europe A-Go-Go-keikkoja varten. Ne olivat ainoat keikat, joita yhtye ei ollut peruuttanut. Ensimmäisen kerran onnettomuuden jälkeen Hanoi Rocksin jäseniä esiintyi julkisuudessa 31. joulukuuta Lontoon Greyhound-klubilla London Cowboysin keikalla. McCoy ja Monroe nousivat lavalle, mutta Nasty Suicide seurasi keikkaa sivusta yleisön puolelta yhdessä tyttöystävänsä kanssa. Eräänlaisen McCoyn suojattina tunnettu London Cowboys oli yksi Hanoi Rocksia ihailleista brittiläisistä yhtyeistä. 31. joulukuuta myös tuli kuluneeksi tasan neljä vuotta siitä, kun Hanoi Rocks oli aloittanut vuonna 1980 Virtain urheilutalolta menestyksen tavoittelun.\n\nVince Neil päästettiin aikanaan vankeudesta 25 000 dollarin takuita vastaan. Heinäkuussa 1985 Neil tuomittiin 200 tunnin yhdyskuntapalveluun ja 30 päivän vankeusrangaistukseen, josta hänet vapautettiin 19 päivän istumisen jälkeen hyvän käytöksen vuoksi. Neilin tuli myös maksaa Razzlen omaisille eli tämän vanhemmille 2 600 000 dollaria, mutta McCoyn mukaan rahat menivät väärään osoitteeseen, koska Razzlen vanhemmat eivät koskaan olleet pahemmin pojastaan välittäneet. Monroe teki tapauksesta vuonna 1987 kappaleen \"Too Rich To be Good\", jossa kerrotaan kuinka rikas selvittää ja pyyhkii rahalla muistista vaikka kokonaisen murhan.\n\n Lontoo, Puola (1985) \n Europe A-Go-Go \nYK:n julistaman \"Nuorten vuosi 1985\" aloitti Eurovision Europe A-Go-Go, joka oli lauantaina 5. tammikuuta esitetty 500 miljoonan eurooppalaisen televisiokatsojan seuraama rockshow. Europe A-Go-Go -show’hun valittiin Euroopan parhaimmat rockyhtyeet. Suomea edusti Hanoi Rocks, mutta koska muista Pohjoismaista ei löytynyt yhtä suurta ohjelmaan kelpaavaa kansainvälisen luokan tähteä, se edusti koko aluetta. Hanoi Rocks soitti Suomen osuuden Helsingin Kulttuuritalolla torstaina ja perjantaina 3.–4. tammikuuta. Suomen konserttien kuvausten ja nauhoitusten ohjauksesta vastasi Heikki Harma. Perjantain konsertti lähetettiin Eurovisiolle Europe A-Go-Go -show’ssa esitettäväksi. Kokonaisuudessaan viisi ja puoli tuntia kestäneessä televisioshow'ssa ei näytetty Euroopan huippuyhtyeiden kokonaisia konsertteja, vaan vain pätkiä niistä. Yleisradio näytti koko Hanoi Rocksin Kulttuuritalon perjantain konsertin televisiokatsojille myöhemmin keväällä 1985. Hanoi Rocksin historian kannalta esiintymiset olivat erittäin tärkeitä ja vedenjakajavaihe yhtyeen historiassa. Käytännössä alkuperäinen Hanoi Rocks hajosi näiden esiintymisten jälkeen.\n\nKulttuuritalon Europe A-Go-Go -konsertit olivat ainoat esiintymiset, joita yhtye ei ollut Razzlen kuoleman jälkeen perunut. Hanoi Rocks päättikin soittaa nämä esiintymiset Razzlen muistokonsertteina. Yhtyeen mukaan monisatamiljoonainen televisiokatsojamäärä ja Kulttuuritalolla paikalla ollut monisatainen yleisö olivat paras kunnianosoitus heidän kuolleelle rumpalilleen. Hanoi Rocks saapui keskiviikkona 2. tammikuuta Lontoosta Helsinkiin. Razzlen kuolema oli käynnistänyt yhtyeessä lumivyöryilmiön, ja Helsinkiin saapumispäivänä Sam Yaffa ilmoitti täysin yllättäen eroavansa yhtyeestä. Yaffan oli pitänyt lähteä yhtyeestä jo kuulemma kesällä 1984 Espanjaan, mutta suunnitelma oli jäänyt toteuttamatta. Niinpä Razzlen muistokonserteista tuli myös Sam Yaffan jäähyväiset. Michael Monroe ei ymmärtänyt Yaffan päätöstä, mutta McCoy totesi yhtyeen perustajajäsenten pärjäävän kolmistaankin. McCoy siis laski itsensä kolmanneksi perustajajäseneksi Nasty Suiciden ja Michael Monroen kanssa. Erityisesti Monroen tunnelma ennen konsertteja oli masentunut ja epävarma, vaikka yhtye oli suosionsa huipulla. Kuuluisan ja arvostetun brittiläisen Sounds-musiikkilehden lukijaäänestyksessä Hanoi Rocks valittiin Marillionin jälkeen maailman toiseksi parhaimmaksi yhtyeeksi vuonna 1984. Hanoi Rocksin taakse jäivät Iron Maiden, ZZ Top ja Dio. Hanoi Rocksin \"Underwater World\" -single ja LP \"Two Steps from the Move\" sijoittuivat äänestyksessä viidenneksi. Yhtyeen konserttivideo sijoittui toiseksi, ja lavaesiintyjänä yhtye sijoittui kolmanneksi. Lavaesiintyjänä vain Iron Maiden ja Status Quo menivät ohi. Samoin itse Michael Monroe valittiin vuoden miespuoliseksi seksiobjektiksi. Andy McCoy menestyi äänestyksessä kitaristina sekä sijoittui yhdeksänneksi parhaaksi kosketinsoittajaksi. Edesmennyt Razzle valittiin 5. parhaimmaksi rumpaliksi, ohi ihailemansa Rat Scabiesin.  Hanoi Rocksin jäsenet ja itse yhtye vilahtelivat äänestyksen eri listojen kärkipäissä. Kerrang!-lehden äänestyksessä Hanoi Rocks sijoittui 9. merkittävimmäksi tulokkaaksi ja 10. parhaimman albumin levyttäjäksi. Michael Monroe sijoittui tämän äänestyksen seksiobjektisarjassa seitsemänneksi.\n\nKonserteissa esiintyi ensimmäisen kerran yhtyeen uusi rumpali Terry Chimes. Chimes oli oppinut kappaleet todella nopeasti, viidessä päivässä. Hän soitti konsertit teknisen tarkasti ja selvästi, mutta alun perin häntä ei ollut tarkoitettu yhtyeen vakinaiseksi jäseneksi. Tuolloin Hanoi Rocksin uudeksi rumpaliksi kaavailtiin vielä muun muassa The Damnedin Rat Scabiesia ja Generation X:n Mark Laffinia. Myös Mötley Crüen Tommy Lee oli tarjoutunut soittamaan Kulttuuritalolla, mutta hän ei päässyt Yhdysvalloista yhtyeensä kiertueen takia. Osasyy on luultavasti myös se, ettei heavy metal -tyylisesti rumpuja soittanut Lee olisi sopinut soittamaan Hanoi Rocksissa toisin kuin punkrumpali Chimes.\n\nPerjantain konsertti oli nähtävästi ilmoitettu alkavaksi kello 19.00, mutta yhtye aloitti soittamisen kello 20.30. Yleisö alkoi muuttua hysteeriseksi, kun kainalosauvoilla kulkenut Monroe klinkkasi lavalle muun yhtyeen kanssa. Monroe sanoi yleisölle vain \"Hei tytöt\" ja kiljunta täytti koko Kulttuuritalon. Yhtye on kuvaillut Kulttuuritalon keikkoja todellisen Hanoi Rocksin viimeisiksi. McCoyn mukaan konsertti oli perinteinen, eikä ylimääräisiä sooloja tai kikkailuja soitettu. Yhtye halusi tehdä parhaansa konserteissa. Muuten syrjässä pysyvä Nasty Suicide revitteli kunnolla jo soundcheck-vaiheessa niin, että miksaaja sanoi hänelle \"Muista, ettet ole täällä vain pitämässä hauskaa\". Vaikka yhtye oli energinen ja erityisesti Suicide, on konserttien, erityisesti perjantain esiintymistä, tunnelmaa kuvailtu haikeaksi. Yleisradion tallentaman konserttinauhan perusteella tiedetään ainakin osa esitetyistä kappaleista:\n\"Back to Mystery City\"\n\"Motorvatin'\"\n\"Boulevard of Broken Dreams\"\n\"Underwater World\"\n\"Tragedy\"\n\"Malibu Beach Nightmare\"\n\"Taxi Driver\"\n\"Million Miles Away\"\n\"Up Around the Bend\"\n\"1970/I Feel Alright\"\n\nKappalelista siis koostui Hanoi Rocksin hiteistä, joista vain \"Don't You Ever Leave Me\" puuttui. Kappalelistaa kehuttiin myöhemmin mm. Seurassa hyvin valikoiduksi. Alku oli nopeaa yleisön hysteriaan saanutta \"rocktykitystä\", mutta konsertin huipuksi muodostui rockballadi \"Million Miles Away\". Ennen Razzlelle omistettua kyseistä kappaletta Monroe sanoi: \"This one, song is dedicated to Razzle, our drummer who died a few weeks ago\". Tämän jälkeen McCoy siirtyi kosketinsoittimiin ja aloitti intron, johon Nasty Suicide yhtyi kauniilla kitarasoolollaan lattialle vähitellen polvistuen. Monroe aloitti laulamisen mutta purskahti itkuun. Hän sai kuitenkin itsensä hillityksi ja lauloi koko kappaleen mustaan silmäkajaaliin sotkeutuneet kyyneleet valuen ja ääni väristen. Samaan aikaan yleisö hiljaa liikutti ilmassa palavia savukkeensytyttimiä. Tilannetta on kuvailtu myöhemmin yhdeksi rockhistorian kauneimmista. Kappaleen jälkeen Monroe esitteli yhtyeen: \"Mä esittelen meidän bändin tällä kertaa, okei? Meillä on bassossa vikaa kertaa Sam Yaffa! Sit meidän rumpaliks tuli meidän tosifrendi, joka teki meille tosifrendin palveluksen ja hjelppas meitä. Sen takii me voitas tehdä teille tää keikka. Mä haluun, että kiittäisitte sitä. Se on Terry Chimes! Right, and. Ja kyl kaikki tietää kuka meil on yleensä soolokitaras, Andy McCoy! Täs laulus meil on vuoden seksisymboli, Mike Monroe! Ja on rhythm guitar Nasty Suicide!\". Heti nimensä kuultuaan Suicide aloitti taitavasti \"Up Around The Bend\" -kappaleen intron. Kappale muuttui yleisön yhteislauluksi, jonka aikana Suicide ja Yaffa halailivat, tanssivat ja painivat keskenään. Kappale päätti konsertin, jossa hyvästeltiin samalla Razzle ja Sam Yaffa.\n\n Hajoamista kohti \n\nTammikuussa levy-yhtiö CBS oli huolissaan kriisissä olevasta sijoituksestaan ja vaati pitämistä kiinni sovitusta suunnitelmasta, jonka mukaan Hanoi Rocks tuottaisi uuden LP:n syyskuussa. Näin ollen yhtye aloitti demojen nauhoitukset. McCoy oli tehnyt uusia kappaleita, ja yhtye puhui suunnitteilla olevasta maailmankiertueesta. Bermudalle piti lähteä Puolan kiertueen jälkeen. Surusta ja kriisistä huolimatta yhtye vakuutti, etteivät jäljellä olevat jäsenet hylkää sitä. Yhtye oli pitänyt kaksi kuukautta taukoa, joka oli pisin sen historiassa. Kuitenkin jäsenet suunnittelivat alustavasti jo omia sooloprojektejaan. Jo tammikuun 2. päivän Ilta-Sanomissa McCoy oli kertonut tehneensä muutaman kappaleen Alice Cooperin kanssa New Yorkissa. Itseluottamus ja luottamus yhtyeeseen oli kuitenkin vielä suhteellisen korkea. Monroe ja McCoy vakuuttelivat yhtyeellä menevän hyvin sittemmin legendaariseksi muodostuneessa Yleisradion A-studion haastattelussa 9. tammikuuta. Haastattelussa McCoy nosti jälleen esille vanhat fiktiiviset kohuväitteet yhtyeen itsensä myymisestä. Haastattelua matkittiin myöhemmin Suomen viihdeohjelmista ja Mauri Kunnas piirsi haastattelusta kokonaisen Nyrok City-sarjakuvan, joka oli yksi lukuisista Hanoi Rocksia ironisoivista Nyrok City-sarjakuvista. Sillä aikaa tammikuussa, kun Andy McCoy lomaili ja sävelsi Sri Lankassa, Michael Monroe ja Nasty Suicide valitsivat Lontoossa yhtyeen pysyväksi rumpaliksi Terry Chimesin ja basistiksi René Bergin. Monroe ja Suicide pitivät basistiehdokkaille koesoittoja, joista Monroen mukaan alkoi huomata, että bändi ei enää toiminut. Basistiksi yrittivät muun muassa UK Subsissa soittanut Alvin Gibbs ja myöhemmin Ozzy Osbournen bändissä vaikuttanut Phil Soussan. Vaikka Andy McCoy suhtautui René Bergiin epäluuloisesti, Michael Monroe itse piti Bergiä \"nastana tyyppinä\". Chimesin liittymisestä Hanoi Rocksiin uutisoi Melody Maker 19. tammikuuta. Samassa uutisessa Monroe kertoi pitävänsä Chimesia hyvänä vaihtoehtona siksi, että tämä on kasvissyöjä eikä polta, juo eikä käytä huumeita. Bergistä ei vielä tällöin uutisoitu. Samassa jutussa kerrottiin Sam Yaffan asuneen tällöin Mallorcalla.\n\nHelmikuussa Monroe alkoi syyttää CBS:ää yhtyeen ongelmista, huonosta markkinoinnista ja oletettua pienemmästä levymyynnistä. Yhtyeen manageri Seppo Vesterinen oli kuitenkin vielä toiveikas yhtyeen tulevaisuuden suhteen ja uskoi, että syksyllä yhtye jatkaisi hidastunutta, mutta varmaa nousuaan. Yhtye korosti omaa rocktyyliään eikä halunnut suuntautua Mötley Crüen tavoin enemmän heavy metaliin päin menestyäkseen Yhdysvaltojen markkinoilla. Tähän aikaan Hanoi Rocks kuitenkin myi vielä hyvin uusissa paikoissa, kuten Los Angelesissa, jossa yhtye oli viimeiseksi keikkailut täysille saleille. Yhtyeen manageri kertoikin Hanoi Rocksin läpimurron olleen kovempi Yhdysvalloissa kuin Britanniassa ja Suomessa aikoinaan. Yhteistyö tammi–helmikuussa uuden kokoonpanon kanssa näytti vielä toimivan.\n\nMaaliskuussa tilanne alkoi huonontua. Edeltävinä kuukausina oli vielä näyttänyt siltä, että yhtye saisi käännettyä itsensä ylös kriisistä jälleen nousuun, mutta nyt tilanne alkoi huonontua entisestään. Seppo Vesterinen ei ollut tyytyväinen Réne Bergin sooloilevaan ja määräilevään studiotyöskentelyyn. Berg keskeytti muiden jäsenten soittoa ja laulua alkaen kertoa näille, kuinka kappaleet pitäisi tehdä. Muidenkin jäsenten asenne Bergiä kohtaan muuttui, kun tämä osoittautuikin johtajuutta hamuavaksi. Puolan kiertue päätettiin kuitenkin soittaa, kun se kerran oli jo sovittu. Tosin Puolan kiertue tuntui kokonaisuudessaan oudolta yhtyeelle, koska se vieroksui keikkailua ja rockin soittamista itäblokin maassa. Olihan yhtye tähän mennessä soittanut kansainvälisesti Kaukoitää lukuun ottamatta vain länsimaissa.\n\n Puolan kiertue ja yhtyeen hajoaminen \n\n9. toukokuuta Hanoi Rocks lähti kymmenenpäiväiselle Puolan kiertueelle. Heti ensimmäisen esiintymisen jälkeen päätettiin René Berg erottaa yhtyeestä kiertueen jälkeen. Bergin oudosta ja sooloilevasta lavakäyttäytymisestä ei pidetty. Bergin ei haluttu näkyvän lavalla: hänet puettiin mustiin, hänelle annettiin vain lyhyt liikkumisen estävä bassokitaran piuha, eikä häneen suunnattu valoja. Bergin käyttäytyminen oli kyseenalaista, koska hän esitteli uusille ihmisille Michael Monroen parinaan, Hanoi Rocksin yhtyeenään ja Nasty Suiciden kitaristinaan. Lopulta kävi niin, että Monroe esitteli tuhansille ihmisille yhtyeen muut jäsenet, muttei Bergiä. Kiertueen päättyessä Hanoi Rocksin viimeiseen esiintymiseen Rockerina Festivalilla 19. toukokuuta oli selvää, että Berg erotetaan ja yhtye hajoaa. Hanoi Rocksilla ei ollut enää viimeisellä keikallaan minkäänlaisia haluja soittaa eikä jatkaa koko yhtyettä.\n\nTältä kokoonpanolta (Monroe, McCoy, Suicide, Berg, Chimes) ilmestyi 1980-luvun Hanoi Rocksin viimeinen levy Rock & Roll Divorce, joka oli livetaltiointi Puolan kiertueelta. Levy kantoi yhtyeen kohtalosta kertovaa nimeä, ja se julkaistiin yhtyeen omalta Lick-levymerkiltä. Levy julkaistiin vasta elokuussa yhtyeen jo hajottua. Kappaleet on äänittänyt Mick Staplehurst, mutta kannessa lukee Andy McCoyn varastaneen nauhat ja tehneen levylle kannet. Michael Monroe ei olisi halunnut levyä julkaistavan. Musiikillisesti levyllä kuulee väsyneen ja huonosti motivoituneen yhtyeen. Puolan kiertueen esiintymiset oli vedetty tuskallisesti läpi ilman minkäänlaisia soittohaluja.\n\nKesäkuussa, epäonnistuneen Puolan kiertueen jälkeen, tilanne oli toivoton. Suunnitelmat Bermudalla levyttämisestä ja esiintymisestä peruttiin, samoin kaikki matkasuunnitelmat. Tiedotusvälineet olivat ihmeissään, kun yhtye peruutti virallisesti hyvin menneen Puolan kiertueen jälkeen kaikki englantilaiset televisioesiintymisensä. Seppo Vesterinen kertoi yhtyeellä olevan \"henkilöstöteknisiä ongelmia\" ja ilmoitti, että kokoonpano muuttuisi ainakin Bergin osalta. Pian sen jälkeen yhtye antoi Lontoossa nöyryyttävät potkut René Bergille. Hänen tilalleen basistiksi ehdittiin vielä virallisesti nimetä yhtyeen instrumentti- ja tekniikka-asiantuntija Timo Kaltio. Tämä kokoonpano ehti käytännössä esiintyä vain virallisissa tiedotusvälineille annetuissa tiedonannoissa ja ilmoituksissa.\n\n17. kesäkuuta Ilta-Sanomat uutisoi Michael Monroen jättäneen yhtyeen. Tähän ilmoitukseen yhtye hajosi lopullisesti. Hanoi Rocksista jäljelle jäänyt viimeinen kokoonpano (Andy McCoy, Nasty Suicide, Terry Chimes, Timo Kaltio) jatkoi toimintaansa nimellä Cherry Bombz. Samoihin aikoihin Puolassa yhtyeen suosio kasvoi ja \"Don't You Ever Leave Me\" nousi Puolan singlelistan 6. sijalle. Vaikka yhtye hajosi, Puolassa todellinen Hanoi Rocks -innostus jatkui vielä 1990-luvun alussa.\n\n Hajoamisen syyt \n\nKesällä 1985 alkoi koko 1980-luvun viimeiset ja 1990-luvun ensimmäiset vuodet kestänyt aktiiviinen arvuuttelu siitä, mikä oli vain puoli vuotta ennen hajoamistaan täysillä esiintyneen menestysyhtyeen lopullinen hajoamissyy. Näihin arvuutteluihin liittyivät myös erilaiset eri musiikkitahojen junailemat yhdistämissuunnitelmat, esimerkiksi japanilainen musiikkilehti tarjosi miljoonia dollareita, jotta yhtye esiintyisi jälleen yhdessä. Jokaisella yhtyeen jäsenellä on oma käsityksensä tapahtumien kuluista, mutta yleisesti on ratkaisevimpina syinä on pidetty rumpali Razzlen kuolemaa ja siitä seurannutta Sam Yaffan eroa. Koska yhtye oli muodostanut itsestään eräänlaisen perheen, oli kahden tärkeän jäsenen menetys kuolinisku sille. Lehdistössä arveltiin keskeisiksi hajoamistekijöiksi Monroen ja McCoyn välejä, mutta Monroen mukaan pahin isku yhtyeelle oli juuri näiden kahden ydinjäsenen lähtö Hanoi Rocksista. Tyngäksi jääneen yhtyeen sisäisen hengen korvaaminen uusilla jäsenillä oli käytännössä mahdotonta. Terry Chimes vanhana punkrumpalina sopi yhtyeelle, mutta Sam Yaffan paikan täyttävää basistia oli vaikea löytää. Berg osoittautui hyväksi kaveriksi, mutta huonoksi yhtyetoveriksi.\n\nRené Berg oli huomattavasti muita yhtyeen jäseniä vanhempi, ja hänen katsottiin olleen väärä valinta basistiksi. McCoyn mukaan Berg esiintyi yhtyeen johtajana ja omistajana sekä esiintyi huonosti lavalla. Kaiken lisäksi Berg käytti huumeita pillerimuodossa ja ilmeisesti myös heroiinia, tosin McCoykaan ei ollut kovin puhdas näiden aineiden suhteen. Berg joutui ilmeisesti jo käytännössä kuolleen yhtyeen syntipukiksi. Muiden jäsenten tyytymättömyys häneen ei ollut ainakaan merkittävästi henkilökohtaista, koska hän oli yhtyeen jäsenten vanha ystävä ja oli myöhemmin mukana näiden sooloprojekteissakin. Lisäksi yhtye ei kuitenkaan missään vaiheessa arvostellut Bergin soittotaitoa.\n\nRazzlen muistokonserttien jälkeen Sam Yaffa katkaisi yhteydenpidon vanhoihin yhtyetovereihinsa ja tiedotusvälineisiin. Tästä huolimatta juuri Yaffa on eniten selvittänyt Hanoi Rocksin hajoamisen syitä julkisesti; olihan yhtyeen hajoaminen pääasiassa hänestä kiinni. Yaffa selitti yhtyeestä eroamisensa elokuussa 2004 Hanoi Rocksista näin:\n\nSam Yaffan sanoista paljastuu hänen kyllästymisensä pitkäaikaiseen yhdessäsoittamiseen ja koko rock n' roll -elämäntapaan. Tuohon aikaan suomalaisen yhtyeen nouseminen kansainväliseen tietoisuuteen oli vaatinut paljon. Vaikka kansainvälistä menestystä olisikin tullut erittäin todennäköisesti vielä enemmän, ei soittamiseen ollut enää intoa rankkojen viiden vuoden jälkeen. Kaiken lisäksi vuonna 1984 yhtye oli saavuttanut todella suuria voittoja, jotka olivat lisänneet tuhlausta ja huumeidenkäyttöä. Yhtyeen legendaarisen managerin Seppo Vesterisen mukaan Hanoi Rocks oli viimeisiä yhtyeitä, jotka yrittivät elää täysillä rock and roll -unelmaa. Yhtye ei toiminut kuin yritys, vaan eli hetkessä ja vietti rankkaa elämää. Hänen mukaansa ongelma oli myös se, että yhtyeen jäsenet olivat olleet yhdessä liian kauan:\n\nMonimutkaisia olivat myös yhtyeen sisäiset ihmissuhdekiemurat. Sam Yaffalla oli suhde McCoyn tyttöystävän Anna Jederbyn kanssa. Asia mutkistui entisestään, kun Jederby alkoi odottaa Sam Yaffan poikaa. McCoyn omaelämäkerran mukaan tämä suhde oli merkittävä hajottava tekijä, kun taas Yaffan mielestä se ei ollut. Jederbyn raskaus oli kuitenkin vahvistanut Yaffan päätöstä lähteä yhtyeestä. Kaiken lisäksi McCoy arveli elämäkerrassaan yhtyeen sisäisiä välejä haitanneen sen, että hän seurusteli Michael Monroen vanhan tyttöystävän Anastasia Michelle Maisoneuven kanssa. Syksyllä 1985 McCoy korosti lehdistössä sitä, kuinka Yaffa vei hänen tyttöystävänsä, jonka kanssa oli ollut yhdessä 16-vuotiaasta asti. Sam Yaffa vastasi McCoyn puheisiin ja syytöksiin näin:\n\n \n\nHelmikuussa 1986 Soundissa Sam Yaffa kuitenkin myönsi, että hänen ja McCoyn välillä oli kiistaa. Samassa haastattelussa hän syytti McCoyta autoritaariseksi ja kutsui tätä \"Mister Führeriksi\".\n\nMyöhemmin YLE:n haastattelussa 2002 Andy vieritti hajoamisen syyn Sami Yaffan kontolle.\n\nMyöhemmissä lehtiartikkeleissa myös muut yhtyeen jäsenet ovat arvostelleet McCoyn johtoasennetta. Michael Monroe on erityisesti kritisoinut sitä, että McCoy omi hänen mukaansa koko yhtyeen laulujenteon. Hänen mukaansa McCoy tappoi hänen yrityksensä tuottaa kappaleita eikä hyväksynyt Monroen tuotoksia – ja jos hyväksyi, niin laittoi kappaleen toiseksi tekijäksi Monroen oman nimensä rinnalle. Monroen syytösten mukaan hänen nimensä jätettiin joskus kokonaan pois. Hän myös ihmetteli, kuinka McCoylla oli satojentuhansien markkojen arvoisia kitaroita samaan aikaan, kun muut asuivat pienissä asunnoissa. Yhtyeen hajoamisen jälkeen McCoy alkoi korostaa olleensa voimahahmo ja yritti haalia yhtyeen jäseniä ympärilleen. Monroe yritti toimia samalla tavalla. Toisaalta Monroe ja McCoy ovat korostaneet yhdessä olleensa Hanoi Rocksin voimakaksikko, erityisesti Hanoi Rocksin uudelleen perustamisen jälkeen. Myöhemmin muut jäsenet ovat lähinnä naureskelleet näille puheille. Sam Yaffa yritti olla puolueeton ja antoi kaikille palautteeksi: \n\nNasty Suicide olisi halunnut jatkaa ja yrittää Hanoi Rocksin koossa pitämistä Razzlen kuoleman jälkeen. Hänen mielestään oli järkevää yrittää vielä kevät ja kesä 1985, mutta hän ei kuitenkaan realistina pitänyt kovin pahana yhtyeen hajoamista. Suicide oli jo omalla tahollaan kyllästynyt yhtyeen elämäntapaan ja toimintaan. Myöhemmin Suicide on ollut lähinnä tyytyväinen kokemuksiinsa ja tienesteihinsä. Nasty Suicide soitti McCoyn kanssa vuoteen 1987 asti, jolloin hän siirtyi soittamaan muun muassa Monroen ja Bergin kanssa. Monroen ja McCoyn kamppailua yhtyeen entisistä jäsenistä kuvasi hyvin se, kuinka samaan aikaan, kun Monroe korosti Suiciden olleen hänen ainut ja paras ystävänsä, McCoy yritti loata Suiciden nimen. Suicide on halunnut olla puolueeton ja välttänyt kärkkäitä kommentteja, toisin kuin Sam Yaffa. Yaffakin on sittemmin 2000-luvun noususuhdanteisen uran ja vanhenemisen myötä on välttänyt antamasta lausuntoja aiheesta. Tiede- ja sittemmin yritysmaailmaan siirtynyt Nasty Suicide eli Jan Stenfors kommentoi yhtyeen hajoamista julkisesti todennäköisesti viimeisen kerran elokuussa 2003.\n\nLopullinen yhtyeen hajottava prosessi oli kevät 1985. Levy-yhtiö painosti yhtyettä tahkoamaan uusia voittoja ja keikkoja, vaikkei Hanoi Rocksilla ollut edes sisäistä tahtoa jatkaa. Yhtye olisi tarvinnut miettimisaikaa ja muuta vapautta etsiäkseen uudet sopivimmat jäsenet. Puolan kiertueella tilanne riistäytyi konfliktiksi, josta ei ollut enää paluuta.\n\n Historia 1985–2009 \n Hanoi Rocksin hajoamisen jälkeen (1985–2001) \n\n(Hanoi Rocksin jäsenten tarkemmat henkilöhistoriat yhtyeen hajoamisen jälkeen löytyvät heidän omista artikkeleistaan: Andy McCoy, Michael Monroe, Nasty Suicide, Sam Yaffa)\n\nElokuun 1985  McCoy, Suicide, Kaltio ja Terry Chimes perustivat yhtyeen Cherry Bombz, jonka laulajattareksi otettiin McCoyn tuttava Anita Chellemah. Alkuvuodesta 1986 Dave Tregunna korvasi Kaltion. Syksyllä 1986 yhtye hajosi, kun se ei menestynyt Hanoi Rocksin tasoisesti. Tästä huolimatta yhtye on yksi menestyneimpiä Hanoi Rocksin jäsenten perustamia yhtyeitä, koska se sai julkaistua useamman julkaisun ja sai laajaa kansainvälistä huomiota. Michael Monroe työskenteli syksyn 1985 asuintoverinsa Stiv Batorin kanssa ja siirtyi sooloartistiksi Yhdysvaltoihin vuoden 1985 marras-joulukuusta lähtien.\n\nCherry Bombzin sisällä McCoylla ja Suicidella oli The Suicide Twins-projekti, jota alettiin arvostaa vasta myöhemmin. McCoy-Suicide yhteistyö hajosi loppuvuodesta 1986. Tämän jälkeen McCoy katosi pimentoon ja Suicide puuhasi projekteja René Bergin kanssa. Samaan aikaan vuonna 1987 Monroen ensimmäinen sooloalbumi Nights Are So Long julkaistiin Yhdysvalloissa. Monroe alkoi menestyä sooloartistina ja huippuvuosi oli 1989, jolloin häneltä ilmestyi Billboard-listan sijalle 161. yltänyt menestysalbumi Not Fakin' It, jonka levytyksen aikoihin Monroe oli aloittanut yhteistyönsä Guns N' Rosesin kanssa. Kunnianosoituksena esikuvalleen Guns N' Roses julkaisi samana vuonna Uzi Suicide-levymerkiltään kaikki Hanoi Rocksin albumit Two Steps From The Movea ja Rock & Roll Divorcea lukuun ottamatta. Monroen ja GNR:n, josta Monroen kanssa olivat tekemisissä erityisesti Axl Rose ja Slash, yhteistyö jatkui ainakin vuoteen 1992 asti.\n\nVastaavasti 1988 ilmestyi Andy McCoyn ensimmäinen sooloalbumi Too Much Ain't Enough. Myöhemmin samana vuonna McCoy siirtyi perheineen Lontoon kautta Los Angelesiin, jossa solmi BMG:n kanssa levytyssopimuksen. 1989 McCoy sai uudelleen kansainvälistä huomiota toimiessaan Iggy Popin Instinct-kiertueen kitaristina. Kiertueen jälkeen McCoy \"hengaili\" Guns N' Rosesin kanssa ja perusti 1990 yhtyeen Shooting Gallery, joka tuotti nimeään kantavan albumin. Vuonna 1994 Shooting Gallery keikkaili Suomessa suomalaisversiona. 1995 McCoy kasasi itsensä ja teki toisen sooloalbuminsa Building On Tradition ja keikkaili Live Ammo-yhtyeen kanssa. 1996 McCoy yritti kasata Briard-yhtyeen uudelleen ja sai aikaiseksi tämän projektin kanssa albumin nimeltä Briard Revisited (levyllä soittavat The 69 Eyesin Archzie ja Jussi). 1999 valmistui McCoyn elämästä kertova elokuva The Real McCoy.\n\nVuodet 1985–1987 Sam Yaffa eleli perheenisänä Anna Gederbyn ja Nicholas-vauvan kanssa Tukholmassa. Tuolloin Yaffalla oli Sammy Yaffa & Pelle Almgren projekti, joka poiki yhden EP:n. 1988 sanfranciscolainen glam-yhtye Jetboy pyysi Yaffan basistikseen. Vuonna 1990 Yaffa erosi yhtyeestä, joka oli saanut aikaiseksi Billboard-listalla sijalle 135. nousseen albumin. Seuraavaksi Yaffa muodosti Monroen ja Steve Stevensin kanssa Jerusalem Slim -yhtyeen vuosiksi 1990–1992. Yhtye julkaisi yhden nimeään kantavan albumin.\n\nNasty Suicide siirtyi syksyllä 1989 Los Angelesiin, jossa muodosti seuraavana vuonna yhtyeen Cheap and Nasty, joka olemassaolonsa 1990–1994 aikana julkaisi albumit Beautiful Disaster (1991) ja Cool Talk Injection (1994). Ennen Cheap and Nastya Suicide oli tekemisissä jossain määrin GNR:n kanssa. Elokuussa 1994 Suicide liittyi Michael Monroen vuonna 1993 perustamaan Demolition 23. -yhtyeeseen, joka on Cherry Bombzin ja Cheap and Nastyn rinnalla menestynein entisten Hanoi Rocks -jäsenten perustama yhtye. Hyvin menestynyt Demolition 23. sai paljon huomiota ja julkaisi nimeään kantavan albumin. Vaikka yhtyeestä perättiin uutta Hanoi Rocksia, se hajosi alkuvuodesta 1995 Suiciden erottua siitä. Syksyllä 1995 takaisin Jan Stenforsiksi nimensä muuttanut Nasty Suicide aloitti lukion ja julkaisi sooloalbuminsa Vinegar Blood. Akustisen Jan Stenfors & Puka Oinonen-kiertueen 1996–1997 jälkeen Stenfors lopetti muusikon uransa. Keväällä 1998 Stenfors kirjoitti ylioppilaaksi ja pääsi saman vuoden syksyllä Helsingin yliopiston farmasian laitokselle. Vuonna 2003 hän valmistui proviisoriksi, jona hän on toiminut syyskuusta 2006 lähtien lääkeyhtiö Ratiopharmin palveluksessa johtotehtävissä. Stenforsilla on ilmeisesti myös kesken väitöskirjansa.\n\nDemolition 23:n hajoamisen jälkeen Michael Monroe muutti Suomeen ja syksyllä 1996 perusti keikkayhtyeen Michael Monroe Band, jonka kokoonpano monesti vaihteli. 1996 Michael Monroe julkaisi sooloalbumin Peace of Mind, jolla soitti itse kaikki instrumentit rumpuja lukuun ottamatta. Vuosituhannen vaihteessa ilmestyi Monroelta sooloalbumi Life Gets You Dirty, josta parin vuoden kuluttua alettiin valmistella Hanoin uutta tulemista. Levytyssopimuksen täyttämiseksi Hanoi Rocksin jo toimiessa uudestaan 2003 ilmestyi viides ja viimeinen sooloalbumi Whatcha Want, jota levyttämässä olivat Michael Monroe Bandin muusikot.\n\nVuonna 1997 Sam Yaffa lähetti kaikille entisille Hanoi Rocksin jäsenille, myös Gyp Casinolle, kirjeen, jossa ehdotti Hanoi Rocksin perustamista uudelleen vuosien 1980–1982 kokoonpanolla. Hanke oli jopa toteutua muiden jäsenten paitsi Monroen kannattaessa Yaffan ehdotusta, joten Monroe onnistui kaataa suunnitelman.\n\nDemolition 23:n hajoamisen jälkeen Sam Yaffa muutti naisystävänsä Karmen Guyn kanssa Espanjaan ja perusti yhdessä tämän kanssa Lewd Vagrant ja Mad Juana-yhtyeet, kunnes 2004 Yaffan ura lähti jälleen nousuun hänen nuoruuden esikuvayhtyeensä New York Dollsin valittua hänet basistikseen Arthur \"Killer\" Kanen tilalle. Yaffa meni Guyn kanssa naimisiin samana päivänä, kun soitti ensimmäisen keikkansa New York Dollsin riveissä.\n\nUuden Hanoi Rocksin synty (2001) \n\nHuhuja Hanoi Rocksin paluusta liikkui tasaisin väliajoin. Helmikuussa 2001 ilmestyi neljän CD:n Hanoi Rocks -kokoelma. Monroen ja McCoyn välit lämpenivät tämän kokoelman julkistustilaisuudessa ja sitä seuranneessa Andy McCoyn vierailussa Michael Monroen ja Crystal Extacyn yhteiskeikalla Turussa, ja ajatus Hanoi Rocksin herättämisestä henkiin nousi esille. Monroen mukaan Andy McCoy oli muuttunut paljon sitten 1980-luvun ja 1990-luvun alun. Monroe kertoi keskusteluyhteyden syntymiseen vaikuttaneen McCoyn pääseminen irti heroiiniriippuvuudesta. Samoin McCoy oli alkanut arvostaa Monroen sävellys-, sovitus- ja sanoitustaitoja. Maaliskuussa 2001 Monroe ja McCoy kävivät yhdessä studiossa äänittämässä ensimmäisen kerran sitten vuoden 1985. Session tuloksena syntyneen raidan 'Best Of Both Worlds' ilmestymisestä on liikkunut huhuja siitä saakka. Huhtikuussa 2001 Monroe ja McCoy ilmoittivat esiintyvänsä saman vuoden kesällä nimellä Hanoi Rocks Revisited Ruisrockissa Mickey Cranen (kitara), Timpa Laineen (basso) ja Lacun (rummut) avulla. Vastaanotto oli hyvä ja vuonna 2002 Hanoi Rocks julkaisi 17 vuoteen ensimmäisen uuden albumin nimeltä Twelve Shots on the Rocks. Albumi ja siltä julkaistut singlet \"People Like Me\" sekä \"A Day Late, A Dollar Short\" menestyivät hyvin Suomen single- ja albumilistoilla. Vuonna 2005 ilmestynyt uusi albumi Another Hostile Takeover nousi ilmestyttyään Suomen albumilistan viidenneksi ja Japanin albumilistan sijalle 13. Albumin myynti jäi Hanoi Rocksin aikaisempiin levyihin verrattuna vaatimattomaksi.\n\nMonroeta ja McCoyta lukuun ottamatta kaikki yhtyeen jäsenet olivat uusia, kuten Popeda-yhtyeen kitaristi Costello Hautamäki sekä Lacu ja Timpa. Ruisrockin Revisited-esiintymisen jälkeen Michael Monroe Band oli jatkanut keikkailua ja itse asiassa uusi Hanoi Rocks syntyi Andy McCoyn liityttyä Michael Monroe Bandin viimeiseen kokoonpanoon, jossa toisena kitaristina oli Costello Hautamäki. Nimensä Jan Stenforsiksi takaisin muuttanut Nasty Suicide esiintyi kylläkin uuden Hanoi Rocksin kanssa 31. joulukuuta 2003 Turun Caribiassa, mutta vain tilapäisesti Hautamäen jouduttua menemään Popedan keikalle. Sir Lombard (Mika \"Lamppari\" Lamminsivu) soitti keikasta puolet ja Stenfors loput eli muiden muassa kappaleet \"Underwater World\", \"Tragedy\", \"High School\", \"Up Around The Bend\", \"Malibu Beach Nightmare\". Moni yhtyeen ihailija toivoi, että Suiciden keikkavierailu olisi johtanut hänen paluuseensa varsinaiseen yhtyekokoonpanoon. Tietysti Yaffan – ja Casinonkin – paluu eli ihailijoiden toiveissa. Hanoi Rocksin uudelleen yhdistäminen on ollut puheenaiheena ja toiveena jo syksystä 1985 asti.\n\nMonroe ja McCoy katsoivat, ettei Hautamäki voinut soittaa sekä Hanoi Rocksissa että Popedassa yhtä aikaa, joten hänen tilalleen otettiin Stevie Klasson. Tosiasiassa Hautamäkeä pidettiin aivan vääränä valintana yhtyeen kitaristiksi. Monroen mukaan osaamattomat musiikkialan henkilöt järjestivät Hautamäen yhtyeen jäseneksi. Kaiken lisäksi Popedan ja Hanoi Rocksin musiikkityylit olivat Monroen mukaan liian kaukana toisistaan. Klasson tuli siis vuonna 2004 pikaisesti yhtyeen uudeksi kitaristiksi, mutta hänkin oli selvästi väärä valinta Monroen ja McCoyn mukaan. Klassonin tilalle otettiin Conny Bloom, joka oli aiottu ottaa yhtyeeseen heti kun vain olisi mahdollista. Conny Bloom oli McCoyn ja Monroen vanha tuttu jo 1980-luvun puolivälistä, kun tämä oli ollut jäsenenä Hanoi Rocksin lämmittelijänä toimineessa Gyp Casinon Road Rats -yhtyeessä. Basisti Timpan korvasi 2005 Conny Bloomin hyvä lapsuudenystävä ja Road Rats -basisti Andy \"A.C\" Christell, josta ei tiedetä kovin paljon, koska hän vähäpuheisena henkilönä ei ole kertonut juurikaan elämästään. Laine lopetti soittamisen loppuvuodesta 2004 perheeseen syntyneen pojan vuoksi. Lacu kuitenkin pysyi yhtyeessä vuoteen 2008 saakka.\n\nHanoi Rocks levytti talven ja kevään 2007 uutta albumiaan Street Poetry, joka julkaistiin 5. syyskuuta 2007. 7. toukokuuta yhtye julkaisi singlen \"Fashion\", joka nousi suoraan Suomen virallisen singlelistan ykköseksi. 8. elokuuta 2007 julkaistiin uusi single \"This One's For Rock'N'Roll\"\n\nUuden Hanoi Rocksin tyyli oli erilainen kuin 1980-luvun Hanoi Rocksin. Monroe onkin korostanut Hanoi Rocksin paluun olleen \"rebirth\" (uudelleen syntyminen) eikä \"reunion\" (uudelleen yhdistyminen). Yhtyeen fanien mielipiteet ovat jakautuneet: osa pitää uutta yhtyettä törkeänä alkuperäisen Hanoi Rocksin irvikuvana, osa taas uutta yhtä hyvänä kuin alkuperäistäkin tai osalle asia on aivan sama. Tosin uusi Hanoi Rocks sai hiteillään uuden nuoren kannattajakunnan, joka ei ole kokenut alkuperäisen Hanoi Rocksin aikaa. Se osoittaa, että uusi Hanoi Rocks oli kilpailukykyinen musiikkimarkkinoilla, eikä kyse ole vain nostalgiasta ja sillä ratsastamisesta. Uuden Hanoi Rocksin musiikki olikin tyyliltään alkuperäistä raskaampaa, ja siinä näkyy Michael Monroen soolotuotannon vaikutus.\n\nElokuussa 2004 Sam Yaffa sanoi, ettei tuolloinen Hanoi Rocks ole lainkaan sama yhtye kuin 1980-luvulla. Samoin hän oli hieman ärsyyntynyt siitä, ettei häntä ollut edes yritetty pyytää mukaan uuteen Hanoi Rocksiin. Kuitenkin huhtikuun 2005 Rumban Hanoi Rocks -haastattelussa paljastettiin Yaffan olleen yksi basistiehdokas ennen Andy Christelliä, mutta New York Dolls vei kaiken Yaffan ajan. Rytmi-lehden ja FST:n Bettina S:n haastatteluissa Michael Monroe väitti Jan Stenforsin (Nasty Suicide) sanoneen Hanoi Rocks Revisited-kokoonpanon soittaneen paremmin kuin alkuperäinen yhtye. Stenfors sanoi kuitenkin elokuun 2003 Helsingin Sanomien Kuukausiliitteessä:  Samaisessa haastattelussa Stenfors myönsi, että McCoy on soitellut hänelle usein ja pyytänyt häntä mukaan yhtyeeseen. Yaffa ja Suicide toivoivat kuitenkin Hanoi Rocksille uutta menestystä vaikka eivät enää olleet mukana yhtyeen kokoonpanossa.\n\nUutta menestystä (2007–2008) \nVuosi 2007 oli Hanoi Rocksille menestyksen vuosi. Yhtyeen kokoonpanon vakuutettiin olevan paras ja pysyvin sitten 1980-luvun. Yhteishengen piti olla täydellinen ja 2000-luvun alun tiheiden jäsenvaihtumisten piti olla historiaa. Yhtyeen 16. toukokuuta 2007 julkaisema single nousi heti ilmestyttyään Suomen virallisen singlelistan ykköseksi, ja yhtye sai paljon huomiota mediassa. Uudesta tilanteesta kertoi muun muassa se, että single oli ensimmäinen uudelleen syntyneen Hanoi Rocksin julkaisu, jonka kannessa oli muutkin yhtyeen jäsenet kuin Michael Monroe ja Andy McCoy. Tiedotusvälineissä haastateltiin muitakin yhtyeen jäseniä. \n\nKevään ja kesän 2007 yhtye keikkaili pääasiassa Suomessa mutta esiintyi myös ulkomaisilla festareilla, kuten Peace & Love -festivaaleilla Borlängessä, Ruotsissa 29.–30. kesäkuuta, Budapestin Sziget-festivaalilla 14. elokuuta ja Berliinin Popkomm-festivaaleilla 21. syyskuuta. Lisäksi yhtye esiintyi televisioidussa lähetyksessä suurelle yleisölle  Gröna Lundin Sommarkrysset-tapahtumassa Tukholmassa. Lisäksi The Voice -kanava teki yhtyeen Sziget-festivaalien keikasta  neliosaisen laajan raportin. \n \nSeuraava 8. elokuuta julkaistu single \"This One's For Rock'N'Roll\" julkaistiin aluksi vain netistä ladattavana kappaleena, ja se nousi Suomen virallisen latauslistan sijalle 10. Single julkaistiin levymuodossa netissä myytävänä 19. marraskuuta.\n\n5. syyskuuta 2007 ilmestyi kolmas albumi Street Poetry. Uutta julkaisua pidettiin lähinnä paluuna perinteisen rockiin ja sen juurille kokeilevan kakkosalbumin jälkeen. Arvosteluissa levyn selvää rock-linjaa pidettiin sekä vahvuutena että heikkoutena, joksi katsottiin tästä linjasta aiheutuva tasapaksuisuus.\n\nHanoi Rocks juhli uutta albumiaan levynjulkaisukeikoilla Tavastialla 14.–15. syyskuuta. Näiden jälkeen yhtye suuntasi Japanin kiertueelle, jonka jälkeen palasi Suomeen ja esiintyi Radio Rock Finlandia-tapahtumassa Helsingin Jäähallilla 5. joulukuuta ja teki tämän jälkeen kolmen keikan yhteiskiertueen Motörheadin kanssa 11.–13. joulukuuta. \n\nHanoi Rocks oli nimetty ensimmäistä kertaa jaettavan Radio Rock Finlandia-palkinnon ehdokkaaksi jo syksyllä. Yhtye myös voitti tämän palkinnon 5. joulukuuta. Jo 3. joulukuuta Hanoi Rocksin Andy McCoyn soittama \"Underwater World\"-kappaleen kitarasoolo vuodelta 1983 valittiin Mesta.netin äänestyksessä \"Parhaimmaksi suomalaiseksi rock-sooloksi\". Toisella sijalla oli Hurriganesin \"Get On\", kolmannella Rauli \"Badding\" Somerjoen \"Paratiisi\", neljännellä sijalla \"Moottoritie on kuuma\", jonka soolon Andy McCoy myös soittaa, ja Hurriganesin \"Mister X\".\n\n11. tammikuuta 2008 yhtye aloitti uuden vuotensa soittamalla livenä televisiossa MTV3 MAX Stagella. 26. tammikuuta ilmoitettiin rumpali Kari \"Lacu\" Lahtisen jättävän yhtyeen ja siirtyvän Popedaan entisen Hanoi Rocks-kitaristin Costello Hautamäen seuraksi. Yhtye ei ilmoittanut syytä eroon.\n\n14. helmikuuta – 7. maaliskuuta yhtye teki pienen Pohjois-Euroopan kiertueen, joka kattoi kolme keikkaa Ruotsissa, viisi keikkaa Saksassa ja 11 keikkaa Britanniassa.\n\n8. maaliskuuta Hanoi Rocks voitti Erikois-Emman – ensimmäisen Emma-palkintonsa. Yhtyeen albumi Street Poetry oli myös ehdolla vuoden rocklevyksi. Erikois-Emma myönnettiin Hanoi Rocksille pitkästä kansainvälisestä suomalaisen musiikin pioneeriurasta, yksilöllisestä karismasta ja harvinaisen energisestä elinvoimaisuudesta. Monroe on korostanut, että nopeaan tahtiin tulleet palkinnot, joita ei ennen yhtyeelle ole myönnetty, osoittavat, että Hanoi Rocksia on vihdoinkin alettua arvostaa Suomessa ensimmäisenä suomalaisena rockyhtyeenä kansainvälisillä markkinoilla.\n\n20. maaliskuuta 2008 Hanoi Rocks aloitti akustisen kiertueen nimeltä \"Steppin' Out Acoustically\", jonka innoittajana oli Borlängen Peace & Love Festivalilla tehty akustinen keikka. Hanoi Rocks oli aiemmin soittanut Suomessa akustisesti vain syyskuussa 2007 Helsingin City-Anttilan levyosastolla.\n\nAkustisen kiertueen keikoilla rumpalina toimi yhtyeen rumputeknikko. 30. huhtikuuta 2008 Torniossa oli ensimmäinen normaali ei-akustinen keikka, jolloin rummuissa ensimmäistä kertaa oli uusi rumpali Jolle Atlagic. 25. ja 26. toukokuuta hänet ilmoitettiin virallisesti yhtyeen uudeksi jäseneksi, kun hän oli soittanut Tornion jälkeen vielä 1. toukokuuta Sirkassa ja seuraavana päivänä Ylläsjärvellä.\n\nSyyskuun 5., 6. ja 28. päivä yhtye esiintyi Ruotsin Kägelbanan, Sweden Rock ja Peace & Love Festival -festivaaleilla. Heinäkuussa yhtye esiintyi Kuopion kansainvälisillä viinifestivaaleilla, Simerockissa, Ruisrockissa, Rukarockissa ja Puustockissa. Joukossa oli yksi esiintyminen Viron Haapsalussa American Beauty Car Show’ssa. Toinen ulkomaankeikka oli Norjan Metal Rock Fest-festivaaleilla elokuussa, jolloin yhtye esiintyi myös Ankkarockissa. Yhtye siis keikkaili keväällä ja kesällä vähemmän kuin aiempina vuosina.\n\nPitkät jäähyväiset (2008–2009) \n18. lokakuuta Hanoi Rocks veti perinteisen syksyn Tavastian-keikkansa, jotka olivat loppuunmyytyjä. 21. lokakuuta Hanoi Rocksin manageri Virpi Immonen ilmoitti yhtyeen lopettavan toimintansa keväällä 2009. Yhtye toteutti marraskuussa 2008 Britannian-pienkiertueen, jonka jälkeen oli Japanin-kiertue vuoden 2009 alussa. Yhtyeen viimeiset keikat päätettiin järjestää Tavastialla, mistä yhtyeen historia oli alkanutkin. Lopettamisen syyksi ilmoitettiin se, että keulahahmot Michael Monroe ja Andy McCoy kokivat tehneensä jo kaikkensa yhtyeen eteen. Vuonna 1985 kesken jäänyt työ oli siis tehty loppuun. Tästedes Monroe ja McCoy keskittyisivät omiin sooloprojekteihinsa, jotka oli jätetty sivuun Hanoi Rocksin uudelleensynnyttyä kesällä 2001. Tätä jo ennakoikin 19. syyskuuta julkaistu Michael Monroen soolosingle \"Pirates of the Baltic Sea\", joka tehtiin tuenosoitukseksi Itämeren suojelutyölle. \"Pirates of the Baltic Sea\" on The 69 Eyesin Jussi 69:n ja Jyrki 69:n perustaman luonnonsuojeluryhmän nimi. Monroen soolosinglellä kitaroita soittivat Adam Bomb ja Backyard Babiesin Dregen, rumpuja Jussi 69 ja taustalaulajana toimi Warrior Soulin Kory Clarke.\n\nKeväällä 2009 Hanoi Rocks soitti jäähyväisikseen kahdeksan keikkaa kuudessa päivässä Tavastialla, jossa 1980 oli tehnyt toisen keikkansa ja saanut Seppo Vesterisen managerikseen. Ilta-Sanomien Pasi Kostiainen antoi viimeiselle, pääsiäismaanantaina 12. huhtikuuta 2009 soitetulle keikalle täydet viisi tähteä. Viimeiseltä keikalta julkaistiin Buried Alive -DVD.\n\nAndy McCoyn ex-vaimo Angela Nicoletti kertoi vuonna 2022 Helsingin Sanomien Kuukausiliitteelle, että McCoy päätti lopettaa Hanoi Rocksin eikä neuvotellut päätöksestään edes Michael Monroen kanssa. Nicolettin mukaan tämä tuntui siltä kuin ”olisi rikkonut perheen”.\n\nPaluu Monroen 60-vuotisjuhlissa (2022) \nHanoi Rocks palasi alkuperäisellä kokoonpanollaan lavalle Michael Monroen 60-vuotisjuhlakonsertissa 23. syyskuuta 2022. Kokoonpanona toimi Michael Monroe, Andy McCoy, Sami Yaffa, Nasty Suicide ja Gyp Casino. He esiintyivät yhdessä ensimmäistä kertaa sitten vuoden 1982.\n\nYhtyeen esikuvat ja tyylisuunta\n\nAlkuperäinen Hanoi Rocks \n\nYhtyeellä oli esikuvinaan monia yhtyeitä. Hanoi Rocksin musiikillinen tyyli, kuten koko suomirock, pohjautui 1970-luvulla Suomeen tulleeseen uuden aallon musiikkiin, erityisesti punk rockiin. Kaikki yhtyeen jäsenet kävivät Kill Cityssä ja olivat mukana Maukka Perusjätkän ja Ralf Örnin projekteissa. Andy McCoy ihaili ja piti esikuvinaan Chuck Berryä ja Marc Bolania. Hän sanoikin muodostaneensa Hanoi Rocksin riffit Chuck Berryn pohjalta. Muita McCoyn esikuvakitaristeja olivat Link Wray, Albert Järvinen, Albert Lee ja Joe Walsh. McCoy ja Suicide olivat olleet punkyhtye Briardin kitaristeja. Myös Sam Yaffalla oli punktausta usean yhtyeen basistina. McCoyn innoittamana hän alkoi kuunnella The Clashia.\n\nClashin ohella punkesikuvia olivat Sex Pistols ja Ramones. Tärkein oli kuitenkin glam rockin ja protopunkin edustaja New York Dolls ja sen kitaristi Johnny Thunders. McCoyn kuuntelemia glam-yhtyeitä olivat Alice Cooper, David Bowie ja Aerosmith. Protopunkista mainittakoon Iggy Pop ja hänen yhtyeensä The Stooges, perusrock-esikuvista The Rolling Stones. Michael Monroe kuunteli raskaampaa rockia: Black Sabbath, Uriah Heep ja Nazareth. AC/DC:tä olivat kaikki kuunnelleet, ja Suicide CCR:ää. McCoy oli kuunnellut punkin lisäksi reggaeta ja soulia. Ennen Monroen tapaamista McCoy ei ollut koskaan kuunnellut heavy metalia, esimerkiksi Led Zeppeliniä.\n\nPunkvaikutteiseksi rockyhtyeeksi Hanoi Rocksin kappaleissa oli käytössä monia soittimia. Sen mahdollisti erityisesti Monroen multi-instrumentaalisuus: hän soitti saksofonia, huuliharppua, kitaraa, bassoa, rumpuja, pianoa ja kosketinsoittimia. Vaikka yhtyeelle melodisuus ja multi-instrumentalismi olivatkin tärkeitä, se ei arvostanut progressiivista rockia lainkaan.\n\nNuo kaikki eri ainekset yhdistyivät yhtyeen persoonallisten taitojen kanssa Hanoi Rocksin aivan omaksi tyyliksi, jota voidaan kuvailla melodiseksi hard ja glam rockiksi sekä glam punkiksi. Britanniassa yhtye on luokiteltu glam punkiksi, jolla tarkoitetaan glam rockin ja punkin yhdistymisestä syntynyttä tyylisuuntaa. Tässä mielessä glam punk on Hanoi Rocksille osuva luokittelu. Monroe on välillä kiistänyt Hanoi Rocksin olleen tai olevan glam rock -yhtye mutta toisaalta myös myöntänyt sen moneen kertaan. Yhtye ei ole ilmeisesti koskaan pitänyt tyylinsä luokittelua kovin tärkeänä.\n\nYhdysvalloissa ja Britanniassa yhtyeen tyylisuuntana on pidetty myös glam metalin alalajia sleaze rockia, mutta itse asiassa sleazerock syntyi vasta Hanoi Rocksin vaikutuksesta. Ulkomailla yhtye yhdistetään toisinaan glam metaliin, hard rockiin tai heavy metaliin, mutta yleensä yhtyeen ei katsota edustavan mitään näistä tyylilajeista. Metal: A Headbanger's Journey -dokumentissa Hanoi Rocks noteerataan seitsemän muun glam-yhtyeen joukossa glam metalin tärkeimmäksi vaikuttajaksi.\n\nMyöhempi Hanoi Rocks \n\nMyöhemmän vuonna 2001 perustetun Hanoi Rocksin musiikki oli tyyliltään alkuperäistä raskaampaa, efektipitoisempaa ja siinä kuuluu Michael Monroen soolotuotannon vaikutus. Esimerkiksi Michael Monroen Demolition 23. oli tyyliltään varsin lähellä myöhempää Hanoi Rocksia. McCoy oli sittemmin hyväksynyt Monroen oman sävellystyön, ja näitä Monroen omia kappaleita oli päätynyt uuden Hanoi Rocksin albumeille. Näissä kaikissa kappaleissa on voimakas hard rockin vaikutus. 2000-luvun Hanoi Rocks -tuotannossa kitarasoolot ovat lähes jokainen kitarasoolo Another Hostile Takeoverista lähtien efektillä sekoitettuja. Monroe on kieltänyt myöhemmän Hanoi Rocksin olevan glam rock -yhtye, eikä yhtye halunnut olla tyylillisesti sidoksissa 1980-luvun Hanoi Rocksiin muuten kuin esittämällä vanhoja hittejään. Yksi ratkaiseva ero on yhtyeessä rumpujen käyttö. Yhtyeen 1980-luvun rumpalit soittivat punktyylisesti yksinkertaisemmin. Hanoi Rocksin rumpali Lacu oli saanut enemmän vaikutteita hard rock- ja heviyhtyeistä.\n\nHanoi Rocksin kansainvälinen merkitys rock-musiikille ja- kulttuurille \n\nHanoi Rocksin vaikutus on nähtävissä monen yhtyeen musiikissa ja tyylissä, kuten Guns N' Rosesissa, Mötley Crüessa, Poisonissa, Rattissa, Skid Row'ssa ja La Gunsissa. 1980-luvulla suosiossa olleen glam metal -tyylilajin syntyyn Hanoi Rocks vaikutti merkittävästi. Myös Billy Idol, Foo Fighters ja Manic Street Preachers ovat tunnustautuneet Hanoi Rocks-faneiksi. Foo Fightersin kitaristi Chris Shiflett aloitti kitaransoiton Andy McCoyn ja Hanoi Rocksin innoittamana. Hanoi Rocksilla oli merkityksensä myös punk-pohjaisen grungen kehittymiseen. Esimerkiksi Alice in Chains-yhtye soitti alkuaikoinaan Hanoi Rocksin \"Taxi Driver\"-kappaletta keikoillaan ja kyseinen kappale onkin tallentunut useille demoille ja bootleg-tallenteille. Myös Pearl Jamin kitaristi Mike McCready on kertonut, että yhtye yritti olla kuin Hanoi Rocks.\n\nHanoi Rocksia pidetään yhtenä oman tyylisuuntansa merkittävimmistä kokoonpanoista. Yhtye on myös valittu Suomipopin suurimmaksi yhtyeeksi. Axl Rosen mukaan Guns N' Rosesia ei olisi ilman Hanoi Rocksia. Suomessa, Ruotsissa, Japanissa ja Britanniassa syntyi useita Hanoi Rocksia aikanaan matkineita ja siitä vaikutteita saaneita yhtyeitä. 1980-luvulla näitä olivat Hanoi Rocksin lämmittelijänäkin toiminut Smack ja Pyhät Nuket (Nuket). Uudempia Hanoi Rocks-vaikutteisia suomalaisyhtyeitä ovat muiden muassa Negative ja The 69 Eyes. Ruotsin Hanoi Rocks -vaikutteisista yhtyeistä mainittakoon Backyard Babies ja Japanin yhtyeistä X Japan.\n\nPukeutumisessa Hanoi Rocks nosti 1970-luvun näyttävän ja naisellisen glam rock -tyylin uudelleen muotiin. Jan Stenfors eli Nasty Suicide kertoi yhtyeen tyylistä elokuun 2003 Helsingin Sanomien Kuukausiliitteen haastattelussa, että perustaessaan Hanoi Rocksia Fagerholmin kanssa he päättivät säilyttää punkista nahkatakit, mutta muuten he ottivat \"transumeininkiä siihen pukeutumiseen\". Monroe taas on kuvaillut Hanoi Rocksin tyylin menestystä ja erikoisuutta näin:\n\nJäsenet ja kokoonpanot\n{| class=\"toccolours\"  border=\"1\" cellpadding=\"2\" cellspacing=\"0\" style=\"float: right; margin: 0 0 0.5em 0.5em; border-collapse: collapse; border: 1px solid #e2e2e2;\"\n|+ style=\"font-size: larger;\" | 'Hanoi Rocksin kokoonpanot\n|-\n! style=\"background-color: #e7ebee;\" | Alkuperäinen(1979–1980)\n|\n Michael Monroe – laulu\n Stefan Piesnack – kitara\n Nasty Suicide – kitara ja taustalaulu\n Nedo Soininen – basso\n Peki Sirola – rummut\n|-\n! style=\"background-color: #e7ebee;\" | Ensimmäisellä singlellä(1980)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n Sami Yaffa – basso\n Keimo Hirvonen – rummut\n|-\n! style=\"background-color: #e7ebee;\" | (1980–1982)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n Sami Yaffa – basso\n Gyp Casino – rummut\n|-\n! style=\"background-color: #e7ebee;\" | Tunnetuin(1982–1984)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n Sami Yaffa – basso\n Razzle – rummut ja taustalaulu\n|-\n! style=\"background-color: #e7ebee;\" | (29.12.1984–4.1.1985)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n Sami Yaffa – basso\n Terry Chimes – rummut\n|-\n! style=\"background-color: #e7ebee;\" | Puolan kiertueella(1985)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n René Berg – basso\n Terry Chimes – rummut\n|-\n! style=\"background-color: #e7ebee;\" | (1985)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n Timo Kaltio – basso\n Terry Chimes – rummut\n|-\n! style=\"background-color: #e7ebee;\" | (2001)\n|\n Michael Monroe – laulu\n Andy McCoy – kitara ja taustalaulu\n Mickey Crane – kitara\n Timpa Laine – basso\n Lacu Lahtinen – rummut\n|-\n! style=\"background-color: #e7ebee;\" | (2001–2004)\n|\n Michael Monroe – laulu\n Andy McCoy – kitara ja taustalaulu\n Costello Hautamäki – kitara ja taustalaulu\n Timpa Laine – basso\n Lacu Lahtinen – rummut\n|-\n! style=\"background-color: #e7ebee;\" | (2004)\n|\n Michael Monroe – laulu\n Andy McCoy – kitara ja taustalaulu\n Stevie Klasson – kitara ja taustalaulu\n Timpa Laine – basso\n Lacu Lahtinen – rummut\n|-\n! style=\"background-color: #e7ebee;\" | (2005–2008)\n|\n Michael Monroe – laulu\n Andy McCoy – kitara ja taustalaulu\n Conny Bloom – kitara ja taustalaulu\n Andy \"AC\" Christell – basso ja taustalaulu\n Lacu Lahtinen – rummut\n|-\n! style=\"background-color: #e7ebee;\" | (2008–2009)\n|\n Michael Monroe – laulu\n Andy McCoy – kitara ja taustalaulu\n Conny Bloom – kitara ja taustalaulu\n Andy \"AC\" Christell – basso ja taustalaulu\n George Atlagic – rummut\n|-\n! style=\"background-color: #e7ebee;\" | Monroen 60-vuotisjuhlissa(23.9.2022)\n|\n Michael Monroe – laulu\n Andy McCoy – kitara ja taustalaulu\n Nasty Suicide – kitara ja taustalaulu\n Sami Yaffa – basso\n Gyp Casino – rummut\n|}\n\nEntiset jäsenet\n\nMichael Monroe – laulu, saksofoni ja huuliharppu (1979–1985, 2001–2009 ja 2022)\nStefan Piesnack – kitara (1979–1980)\nNasty Suicide – kitara ja taustalaulu (1979–1985 ja 2022)\nNedo Soininen – basso (1979–1980)\nPeki Sirola – rummut (1979–1980)\nAndy McCoy – kitara ja taustalaulu (1980–1985, 2001–2009 ja 2022)\nSami Yaffa – basso (1980–1985 ja 2022)\nKeimo Hirvonen – rummut (1980)\nGyp Casino – rummut (1980–1982 ja 2022)\nRazzle – rummut ja taustalaulu (1982–1984; kuoli 1984)\nTerry Chimes – rummut (1984–1985)\nRené Berg – basso (1985; kuoli 2003)\nTimo Kaltio – basso (1985; kuoli 2021)\nMickey Crane – kitara (2001)\nTimpa Laine – basso (2001–2004)\nLacu Lahtinen – rummut (2001–2008)\nCostello Hautamäki – kitara ja taustalaulu (2001–2004)\nStevie Klasson – kitara ja taustalaulu (2004)\nConny Bloom – kitara ja taustalaulu (2005–2009)\nAndy \"AC\" Christell – basso ja taustalaulu (2005–2009)\nGeorge Atlagic – rummut (2008–2009)\n\n Diskografia \n\n Albumit \n Bangkok Shocks, Saigon Shakes, Hanoi Rocks (1981) \n Oriental Beat (1982)\n Self Destruction Blues (1982)\n Back to Mystery City (1983)\n All Those Wasted Years (live) (1984)\n Two Steps from the Move (1984)\n Rock & Roll Divorce (live) (1985)\n Twelve Shots on the Rocks (2002)\n Another Hostile Takeover (2005)\n Street Poetry (2007)\n\n Kirjallisuutta \n Ari Väntänen, Andy McCoy, Michael Monroe: Hanoi Rocks''. Like Kustannus 2009. ISBN 978-952-01-0246-3\n\nKatso myös \n Luettelo Hanoi Rocksin jäsenistä\n Hanoi Rocksin diskografia\n\nLähteet\n\nAiheesta muualla \n\n The First Hanoi Rocks Website – Kaikki Hanoi Rocksista\n Virallinen fanituotekauppa (levyt ja fanituotteet)\n \n \n \n Ylen Elävä arkisto: Hanoi Rocks\n Ylen Elävä arkisto: Kolkyt tonnii lompakossa\n Hanoi Rocks – All Those Wasted Years -kirja Liken sivulla\n\nSeulonnan keskeiset artikkelit\n78.84 Pop, rock"}
{"id": "852215", "url": "https://fi.wikipedia.org/wiki/Jaros%C5%82aw%20%C5%81abieniec", "title": "Jarosław Łabieniec", "text": "Jarosław Łabieniec (s. 1974) on puolalainen kitaristi ja säveltäjä. Hän on soittanut mm. Vaderin riveissä yhtyeen alkuaikoina.\n\nDiskografia\nDies Irae\n\nVader\n \n \n \n \n\nNYIA\n \n\nVierailut\n Sweet Noise -\n\nAiheesta muualla \n \n\nVuonna 1974 syntyneet\nPuolalaiset metallimusiikin kitaristit\nVaderin jäsenet\nElävät henkilöt"}
{"id": "92462", "url": "https://fi.wikipedia.org/wiki/Masa%20Maijanen", "title": "Masa Maijanen", "text": "Veli-Matti (Masa) Maijanen (s. 1962 Lauritsala) on suomalainen basisti. Hänen yhtyeitään ovat olleet muun muassa Boycott, Broadcast, Havana Black, Mikko Kuustonen, Kaija Kärkinen & Ile Kallio, Gringos Locos, Ile Kallio Big Rock Band ja Hoedown. Masa Maijanen on toiminut myös sessiomuusikkona. Hän on muusikko Pave Maijasen serkku.\n\nSuomalaiset basistit\nSuomalaiset kitaristit\nSuomalaiset sessiomuusikot\nVuonna 1962 syntyneet\nElävät henkilöt"}
{"id": "1610046", "url": "https://fi.wikipedia.org/wiki/Martin%20Canin", "title": "Martin Canin", "text": "Martin Canin (1930 New York – 9. toukokuuta 2019) oli yhdysvaltalainen pianisti ja pianopedagogi.\n\nCanin syntyi perheeseen, jonka isä oli muuttanut Yhdysvaltoihin Englannista ja äiti Venäjältä. Hän varttui Queensissa. Canin valmistui vuonna 1956 Juilliard Schoolista maisterinarvolla pianonsoitossa. Hänen opettajanaan oli ollut Rosina Lhévinne, jonka avustajana hän itse aloitti opettamisen Juilliard Schoolissa 1950-luvulla. Canin esiintyi laajalti sekä resitalistina että kamarimuusikkona. Hän sai esiintymisillään positiivisia arvioita Harold Schonbergilta ja Virgil Thomsonilta, mutta keskittyi sittemmin opettamiseen. Canin sai nimityksen Juilliard Schoolin henkilökunnan jäseneksi vuonna 1972, ja hän opetti useita kansallisten ja kansainvälisten kilpailujen voittajia. Canin työskenteli myös kolmen vuosikymmenen ajan Stony Brook Universityn henkilökunnan jäsenenä. Hän toimi tuomarina Yhdysvalloissa, Euroopassa ja Aasiassa järjestetyissä kansainvälisissä kilpailuissa. Hän johti mestarikursseja eri puolilla maailmaa ja kirjoitti The Piano Quarterly -lehteen.\n\nCaninin jäämisestä eläkkeelle Juilliard Schoolin henkilökunnasta ilmoitettiin vuonna 2016. Hänen vaimonsa Fiorella Miotto Canin oli myös valmistunut Juilliard Schoolista pianonsoiton ohjelmasta ja tyttärensä Serena Canin viulunsoiton ohjelmasta. Canin oli viulisti Stuart Caninin veli.\n\nLähteet \n\nYhdysvaltalaiset pianistit\nMusiikkipedagogit\nVuonna 1930 syntyneet\nVuonna 2019 kuolleet"}
{"id": "1616603", "url": "https://fi.wikipedia.org/wiki/Hamur", "title": "Hamur", "text": "Hamur on piirikunta Turkin Ağrın maakunnassa. Hamurin väkiluku on 4 233.\n\nLähteet \n\nAğrın maakunnan piirikunnat"}
{"id": "1100165", "url": "https://fi.wikipedia.org/wiki/Hans%20Laurids%20S%C3%B8rensen", "title": "Hans Laurids Sørensen", "text": "Hans Laurids Sørensen (13. elokuuta 1901 Kirke Hvalsø – 14. marraskuuta 1974 Besser) oli tanskalainen voimistelija ja olympiamitalisti. Hän kilpaili vuoden 1920 kesäolympialaisissa ja oli siellä mukana saamassa hopeaa ruotsalaisen järjestelmän joukkuevoimistelussa.\n\nLähteet \n\nTanskalaiset voimistelijat\nTanskalaiset olympiamitalistit\nVuonna 1901 syntyneet\nVuonna 1974 kuolleet"}
{"id": "141503", "url": "https://fi.wikipedia.org/wiki/Toimintapotentiaali", "title": "Toimintapotentiaali", "text": "Toimintapotentiaali eli toimintajännite eli aktiopotentiaali on solun – usein hermosolun – kalvoa pitkin kulkeva sähköisen latauksen aalto. Toimintajännitteet kuljettavat nopeita kudostenvälisiä viestejä ja ne ovat tärkeä osa eliötä. Niitä syntyy monentyyppisissä soluissa, mutta laajimmin ne ovat hermoston viestejä hermosolujen välillä ja niiden kautta muille kehon solukoille kuten lihaksille ja rauhasille. Hermosoluja pitkin kulkevat toimintapotentiaalit ovat hermoimpulsseja. Hermosolujen lisäksi myös mm. lihassoluissa etenee toimintajännitteitä.\n\nEläinten lisäksi useilla kasveilla esiintyy toimintajännitteitä, jotka säätelevät niiden toimintaa.  Eläinten hermoissa etenevät toimintajännitteet tapahtuvat natrium- ja kaliumvirtoina kun taas kasvit käyttävät kaliumin lisäksi kalsiumia. Eläinten lihassoluissa myös kalsiumilla on tärkeä rooli toimintajännitteen kulussa.\n\nToimintajännitteet ovat hermoviestien kuljetuksen keskeinen tekijä. Niiden ominaisuudet voivat säännellä eliön kehitystä ja yhtä lailla mahdollistaa elinten ja kudosten keskitetyn säätelyn. \n\nSolun sisä- ja ulkopinnan välillä vallitsee aina sähköinen jännite eli potentiaali. Lepotilassa eli lepojännitteessä olevan solun sisällä vallitseva varaus on tasaisen negatiivinen (noin -70 mV) suhteessa solun ympäristöön eikä juuri vaihtele. Solu pitää yllä aktiivisesti lepojännitettä Na-K-pumpun avulla käyttäen ATP:hen varastoitunutta kemiallista energiaa. Kun aktivoitavissa olevan solun jännite purkautuu eli sen sähkölataus nousee lepotasolta yli kynnyksen (engl. threshold), solussa laukeaa toimintajännite. \n\nHermosolun toimintajännite on solun polaarisuuden nopea, muutaman millisekunnin kestoinen heilahdus negatiivisesta positiiviseen ja takaisin. Lihassolussa toimintajännite voi kestää satoja millisekunteja.\n\nToimintajännitteen vaiheet\n\nLepojännite\n\nSolun täytyy pitää yllä aktiivisesti sille ominaista tasapainotilaa pystyäkseen toimimaan oikein ja reagoimaan muutoksiin. Lepojännitteessä solukalvon yli kulkee jännite, joka aiheuttaa solun sisäpuolelle negatiivisen varauksen verrattuna solun ulkopuoleen. Lepojännite syntyy monesta osatekijästä, kuten solun sisällä olevista, solukalvoa läpäisemättömistä varauksellisista makromolekyyleistä (esimerkiksi proteiineista), sekä solukalvon pinnalla olevien passiivisten natrium (Na) -, kalsium (Ca) - ja kalium (K) -ionien vuotokanavien ominaisuuksista. Tärkeässä osassa lepojännitteen ylläpidossa on aktiivinen kalvoproteiini Na-K-ATPaasi, joka pumppaa samalla kolme natriumionia solusta ulos ja kaksi kaliumionia solun sisään käyttäen ATP:n hydrolyysissä vapautuvaa energiaa.\n\nToimintajännitteen alkuvaihe \nHermosolun jännite voi purkautua esimerkiksi hermovälittäjäaineen vaikutuksesta. Hermovälittäjäainetta sitoutuu solukalvon pinnalla oleviin ionikanaviin saaden ne aukeamaan. Ioneja virtaa soluun ja ne rikkovat lepojännitteen. Jännitteen muuttuminen aiheuttaa joidenkin Na-kanavien aukeamisen, jolloin natriumioneja virtaa soluun.\n\nToimintajännitteen eteneminen\nJoidenkin Na-kanavien aukeaminen aiheuttaa myös viereisten Na-kanavien aukeamisen. Natriumionit ovat varaukseltaan positiivisia, joten Na-ionien virtaus muuttaa solukalvon sisäpinnan varauksen positiiviseksi.\n\nHuippu\nKun kalvojännite on noin +30 mV, Na-kanavat sulkeutuvat ja pysyvät hetken toimimattomina pystymättä heti osallistumaan mahdollisiin uusiin signaaleihin. Na-kanavien sulkeutuessa kaliumkanavat aukeavat.\n\nLoppu\nKaliumionit ovat natriumionien tavoin positiivisia ja kaliumkanavien avauduttua kaliumionit siirtyvät ulos positiivisesti varautuneelta solukalvon sisäpinnalta. Näin kalvojännite palautuu negatiiviseksi, mitä kutsutaan repolarisaatioksi. Lopuksi Na-K-ATPaasi palauttaa ionikonsentraatiot ennalleen pumppaamalla kaliumioneja solun sisään ja natriumioneja ulos, minkä jälkeen solu on valmis uuteen depolarisaatioon.\n\nHermoston fysiologia\nNeurologia\nSeulonnan keskeiset artikkelit"}
{"id": "1430946", "url": "https://fi.wikipedia.org/wiki/Simonetta%20Puccini", "title": "Simonetta Puccini", "text": "Simonetta Puccini (2. kesäkuuta 1929 – 16. joulukuuta 2017) oli italialaisen säveltäjän Giacomo Puccinin pojantytär ja ainoa tunnustettu jälkeläinen. Signora Puccini oli Giacomo Puccinin kaikenlaisten asioiden hyväntahdonlähettiläs.\n\nElämä ja Puccinin muiston vaaliminen \nSimonetta Puccini syntyi Pisassa Giacomo Puccinin ainoa pojan Antonion ja Giuseppina Giurumellon suhteesta. Antonio meni myöhemmin naimisiin milanolaisen paronittaren Rita dell’Annan kanssa, ja heidän avioliittonsa oli lapseton. Antonio Puccini ei koskaan tunnustanut lastaan mutta Rita maksoi Simonettan opiskelun yliopistoon asti ja kertoi tavatess asioita säveltäjäisoisästään. Antonio Puccinin ja Rita dell’Annan kuotua Simonetta Puccini aloitti oikeustaistelun Puccinin nimestä ja omaisuudesta. Italian korkeimman siviilioikeuden (Corte suprema di cassazione) päätöksellä 1980 Simonetta sai oikeuden käyttää Puccini-nimeä ja sai osan Puccinin kiinteistöistä (Torre del Lagon ja Luccan asunnot).\n\n \nSimonetta Puccini omistautui Giacomo Puccinin elämäntyön säilyttäjäksi. Milanoon perustettiin 1979 Istituto di Studi Pucciniani (Puccini tutkimuksen instituutti) ja kiinteistöjen kunnostukseen ja ylläpitoon luotiin yhdistys Amici delle Case di Giacomo Puccini (Giacomo Puccinin kiinteistöjen ystävät) 1996 sekä La Fondazione Simonetta Puccini (Simonetta Puccinin säätiö) 2005. Signora Puccini oli hyvin usein Giacomo Puccinin kotimuseossa ottamassa vastaan museokävijöitä. Museon näyttelytiloissa oli monenlaisia Giacomo Pucciniin liittyviä näyttelyitä.\n\nSimonetta Puccini julkaisi useita Giacomo Puccinin kirjeitä sekä kirjan William Weawerin kanssa. Vuosittain Puccinin kuolinpäivänä oli säveltäjälle oma muistomessu ja -tilaisuus. Maestron haudalla kotimuseossa oli aina tuoreita kukka. \n\nSimonetta Puccinin haudattiin 20. joulukuuta 2017 Viareggion Chiesa di Don Boscossa. Muistotilaisuudessa jousikvartetti soitti hänen lempikappaleensa, Giacomo Puccinin säveltämän Crisantemin. Simonetta Puccinin tuhkauurna sijoitetaan Villa Museo Giacomo Puccinin marmorihautaan isoisänsä viereen.\n\nSimonetta Puccini ja Suomi \nSimonetta Puccini kävi kaksi kertaa Suomessa. Ensimmäisellä kerralla hän seurasi MatkaKalevan tuottamaa Le Villi -ooppera Suomen ensi-esitystä M/S Silja Europalla 2000 ja toisen kerran 2005, jolloin hän seurasi Suomen Kansallisoopperassa niinikään Edgar -oopperan Suomen ensi-esitystä. Matkojen aikana hän solmi suhteet Ainolaan ja tuloksena oli Jean Sibeliuksen 150 -juhlavuonna 2015 Puccini festivaaleilla konsertti Due nature a confronto, jonka viulistina oli Satu Jalas.\n\nKirjallisuus\n .\n .\n .\n .\n .\n .\n\nLähteet\n\nItalialaiset henkilöt\nVuonna 1929 syntyneet\nVuonna 2017 kuolleet\nKulttuurielämän vaikuttajat"}
{"id": "22143", "url": "https://fi.wikipedia.org/wiki/KV55", "title": "KV55", "text": "KV55 on hauta Kuninkaiden laaksossa. Ilmeisesti väliaikaisena varastona ja hautapaikkana käytetty hauta on ajoitettu Uuden valtakunnan 18. dynastian aikaiseksi. Haudassa saatettiin pitää useita muumioita, jotka myöhemmin siirrettiin muihin hautoihin, esimerkiksi kuningatar Tiytä. Haudasta löytyneen muumion uskotaan yleisesti olevan Akhenaten. \n\nEdward Russell Ayrton löysi haudan vuonna 1907 ja suoritti siellä kaivauksia seuraavaan vuoteen saakka. Lyla Pinch Brock suoritti haudassa kaivauksia vuosina 1992–1993. Katossa ja seinissä olevista tahroista voi päätellä, että vesi on päässyt valumaan hautaan muinaisina aikoina. Haudasta on löydetty muun muassa puusepän ja kuvanveistäjän työkaluja, huonekaluja ja hautakalusteita, muumioita, koruja, veistoksia, astioita ja astiatelineitä, aseita ja papyryksia.\n\nLähteet\n\nAiheesta muualla \n\nKuninkaiden laakson haudat"}
{"id": "77048", "url": "https://fi.wikipedia.org/wiki/Yhdysvaltain%20h%C3%A4t%C3%A4tilavirasto", "title": "Yhdysvaltain hätätilavirasto", "text": "Yhdysvaltain hätätilavirasto (, lyh. FEMA) on Yhdysvaltojen hallituksen nopean toiminnan virasto ihmisten tai luonnon aikaansaamien tuhojen varalle. Se on osa kotimaan turvallisuusvirastoa ja toimii turvallisuudesta vastaavan ministerin alaisuudessa.\n\nFEMA koordinoi liittovaltion, osavaltion ja paikallistason viraston toimintaa vastaten tulvan, hirmumyrskyn, maanjäristyksen ja muihin luonnontuhoihin liittyvästä toiminnasta. Se tarjoaa taloudellista apua yksittäisille ihmisille ja rakentaa asuntoja, taloutta sekä julkista infrastruktuuria.\n\nFEMAn vastuut on määritelty neljään pääasialliseen hätätehtävään:\n\n Lievennys: vähentää tuhojen vaikutuksia tai niiden todennäköisyyttä.\n Valmius: varmistaa valmius onnettomuuden hoitoon.\n Vastata: reagoida välittömästi säästääkseen ihmishenkiä, omaisuutta ja taloutta.\n Elvyttäminen: tuhoutuneen omaisuuden, työpaikkojen ja palveluiden jälleenrakentaminen.\n\nHistoria\nFEMA perustettiin vuonna 1979 presidentti Jimmy Carterin kaudella. Maaliskuussa 2013 siitä tuli osa kotimaan turvallisuusvirastoa.\n\nLähteet\n rationalwiki.org/wiki/Federal_Emergency_Management_Agency\n\nViitteet\n\nAiheesta muualla \n\n FEMA:n verkkosivusto \n\nhätätilavirasto"}
{"id": "656099", "url": "https://fi.wikipedia.org/wiki/%C5%A0ebekino", "title": "Šebekino", "text": "Šebekino () on kaupunki Belgorodin alueella Venäjällä. Se sijaitsee lähellä Ukrainan rajaa 39 kilometriä Belgorodista kaakkoon. Kaupunki on Šebekinon piirin keskus. Sen kautta kulkee Belgorodin ja Kupjanskin välinen rautatie. Asukkaita on 44 000 henkeä (vuonna 2010).\n\nŠebekinon kylän perusti everstiluutnantti I.D. Šibeko vuonna 1713. 1800-luvulla sinne syntyi teollisuutta. Vuonna 1938 Šebekinosta tuli kaupunki. Toisen maailmansodan aikana se oli saksalaisten miehittämä. Nykyään siellä on kemian, koneenrakennus- ja rakennustarviketeollisuutta.\n\nLähteet\n\nAiheesta muualla\n\n Šebekinon piirin sivusto \n\nBelgorodin alueen kaupungit"}
{"id": "939834", "url": "https://fi.wikipedia.org/wiki/Elias%20Salonen", "title": "Elias Salonen", "text": "Elias Salonen (s. 10. elokuuta 1994 Helsinki) on suomalainen näyttelijä. Hänen tunnetuimpia roolejaan ovat Kotikadun Jarkko Mäkimaa, Sorjosen Elias Ström ja Aikuisten Arttu. Hän kirjoitti ylioppilaaksi Kallion ilmaisutaidon lukiosta keväällä 2014 ja pääsi viidennellä yrittämällä opiskelemaan Teatterikorkeakouluun.\n\nFilmografia\n\nElokuvat\n\nLyhytelokuvat\n\nTelevisiosarjat\n\nLähteet\n\nAiheesta muualla\n \n \n\nSuomalaiset lapsinäyttelijät\nSuomalaiset näyttelijät\nVuonna 1994 syntyneet\nElävät henkilöt"}
{"id": "743991", "url": "https://fi.wikipedia.org/wiki/HMS%20Boreas%20%28H77%29", "title": "HMS Boreas (H77)", "text": "HMS Boreas (viirinumero H77) oli Britannian kuninkaallisen laivaston B-luokan hävittäjä toisessa maailmansodassa.\n\nValmistus \n\nAlus tilattiin 22. maaliskuuta 1929 vuoden 1938 laivasto-ohjelmassa Palmerilta Jarrow on Tynestä, missä köli laskettiin 22. heinäkuuta 1929. Alus laskettiin vesille 18. heinäkuuta 1930 ja otettiin palvelukseen 20. helmikuuta 1931. Aluksen valmistuskustannukset olivat 221 156 puntaa, johon ei sisälly Amiraliteetin toimittamat ase- ja viestijärjestelmät.\n\nPalvelus \nAlus oli vuoteen 1938 Välimeren laivaston 4. hävittäjälaivueessa, minkä jälkeen se siirrettiin Kotilaivastoon.\n\nBoreaksen ja HMS Kempenfeltin pelastaessa 6. maaliskuuta 1938 Espanjan kansallismielisten laivaston risteilijä Balearesin eloonjääneitä alukset joutuivat tasavaltalaisten ilmavoimien hyökkäyksen kohteeksi. Hyökkäyksessä Boreaksen miehistöstä kaatui yksi ja haavoittui neljä.\n\nToinen maailmansota \nToisen maailmansodan alkaessa aluksen palveluspaikaksi määrättiin Noren osaston Doveriin sijoitettu 19. hävittäjälaivue, jossa alus aloitti Pohjanmeren valvonnan. Alus suojasi 15. joulukuuta HMS Basiliskin, HMS Eskin ja HMS Expressin kanssa apumiinalaiva HMS Princess Victoriaa Galloperin miinoituksen luomisessa.\n\nTammikuussa 1940 alus siirrettiin Rosythiin suojaamaan Clydestä lähteviä saattueita. Alus määrättiin 4. helmikuuta auttamaan ilmahyökkäyksessä liikuntakyvyttömäksi tullutta miinalaiva HMS Sphinxiä. Se joutui tehtävän aikana ilmahyökkäykseen, jossa sen perä vaurioitui. Alus joutui telakalle Rosythiin, minkä jälkeen palasi saattuetehtäviin.\n\nAlus ja HMS Brazen suojasivat 1. maaliskuuta apumiinalaiva HMS Teviot Bankia laskettaessa miinoitusta Moray Firthiin (operaatio DML). Alus siirrettiin 29. maaliskuuta Rosythiin 12. hävittäjälaivueeseen. Alus jatkoi kuitenkin edelleen saattueiden suojaamista. Alus suojasi 5. toukokuuta HMS Brilliantin ja HMS Verityn kanssa apumiinalaiva HMS Hamptonin miinoitusmatkan sen laskiessa miinoja Galloperiin (operaatio DML3).\n\nAlus siirrettiin 14. toukokuuta Harwichiin tukemaan Alankomaiden sotilasoperaatioita. Alus törmäsi seuraavana päivänä Brilliantin kanssa, jonka vuoksi se siirrettiin 18. toukokuuta korjattavaksi telakalle, mistä se palasi 20. kesäkuuta palvelukseen Doverissa liitettynä tilapäisesti 1. hävittäjälaivueeseen.\n\nBoreas ja Brilliant joutuivat 23. heinäkuuta Saksan ilmavoimien lentokoneiden hyökkäykseen  Englannin kanaalissa ollessaan E-veneiden torjuntamatkalla. Boreaksen perän viereen osui ensimmäisessä hyökkäyksessä pommi, joka aiheutti pienen vuodon ja pudotti nopeuden 17 solmuun. Seuraavassa hyökkäyksessä aluksen komentosillalle osui kaksi pommia, jotka surmasivat 22 miehistönjäsentä. Alus jouduttiin hinaamaan Doveriin telakalle, mistä se palasi palvelukseen 23. tammikuuta 1941 sijoitettuna Scapa Flowhun koulutukseen.\n\nMaaliskuussa Boreas ja Brilliant määrättiin Freetowniin 18. hävittäjälaivueeseen, jossa alukset korvasivat HMS Foxhoundin ja HMS Duncanin. Alukset saapuivat saattueen mukana Freetowniin 28. huhtikuuta. Aluksen miehistö pelasti 22. toukokuuta veneestä Saksan laivaston sukellusvene U-105:n 15. toukokuuta upottaman brittiläisen kauppalaivan Rodney Starin eloonjääneet.\n\nElokuun alussa alus suojasi saattuetta HG70 Freetownista Gibraltarille ja 10. elokuuta Gibraltarilta edelleen Englantiin. Aluksen miehistö poimi merestä 18. elokuuta kahdeksantoista miestä viikkoa aikaisemmin uponneelta norjalaiselta tankkeri Mirlolta. Sukellusvene U-130 oli torpedoinut 11. elokuuta tankkerin 870 merimailia länsilounaaseen Freetownista ().\n\nBoreas irrotettiin 24. elokuuta saattueesta etsimään eloonjääneitä Portugalin rannikolta. Alus pelasti seuraavien alusten miehistönjäseniä:\nviisi miehistönjäsentä brittiläiseltä höyrylaiva Alvalta, joka oli uponnut 19. elokuuta\nneljä miehistönjäsentä brittiläiseltä rahtilaiva Aldergrovelta, joka oli uponnut 23. elokuuta\nneljä miehistönjäsentä brittiläiseltä hinaaja Empire Oakilta, joka oli uponnut 22. elokuuta\nviisi miehistönjäsentä norjalaiselta kauppalaiva Spindiltä, joka oli vaurioitunut sukellusvene U-552:n tykkitulessa. HMS Boreas upotti pahoin vaurioituneen kauppalaivan lopulta tykkitulella Lissabonin itäpuolella ().\n\nPelastetut merimiehet alus laski 25. elokuuta maihin Gibraltarilla, jonka jälkeen se lähti South Shieldiin. Alus siirrettiin 19. syyskuuta telakalle, josta se palasi palvelukseen tammikuun alussa 1942. Alus palasi Freetowniin, jonne se saapui 25. tammikuuta saattueessa WS15. Lokakuussa alus määrättiin itäiselle Välimerelle, jonne se lähti Hyväntoivonniemen ja Punaisenmeren kautta. Alus saapui Aleksandriaan 11. marraskuuta.\n\nMarraskuussa 1942 alus osallistui Pohjois-Afrikan maihinnousuun suojaamalla saattueita. Alus poimi merestä 1. tammikuuta 1943 kolme amerikkalaisen kauppalaivan Arthur Middletonin eloonjäänyttä. Sukellusvene U-73 oli torpedoinut kauppalaivan Oranin edustalla ().\n\nTammikuussa 1943 alus liitettiin Gibraltarilla 13. hävittäjälaivueeseen, josta se siirrettiin helmiskuussa edelleen Freetowniin. Alus palasi kesäkuussa Gibraltarille. Elokuussa alus siirrettiin huollettavaksi Englantiin. Alus otettiin syyskuussa Cammell Lairdin telakalle, missä se oli huollettavana, kunnes se luovutettiin 5. huhtikuuta 1944 Kreikan laivastolle.\n\nSalamis \nAlus siirrettiin virallisesti Kreikan hallintaan maaliskuussa Liverpoolissa, ja se otettiin Kreikan laivaston palvelukseen 25. maaliskuuta nimellä BN Salamis. Huhtikuun alus oli koulutuksessa Scapa Flowssa liitettynä Kotilaivastoon. Alus törmäsi toiseen alukseen koulutuksen aikana ja siirrettiin 28. huhtikuuta korjattavaksi Amos and Smith Shipyardille Hulliin.\n\nKesäkuussa alus palasi palvelukseen, minkä jälkeen koulutus saatettiin loppuun. Se lähti heinäkuussa saattueen mukana Gibraltarille. Alus oli Gibraltarilla saattuetehtävissä, kunnes se lokakuussa siirrettiin itäiselle Välimerelle. Alus osallistui Kreikan saarten vapauttamiseen ja myöhemmin mannermaan taisteluihin.\n\nSalamis palautettiin 10. toukokuuta 1951 Maltalla Kuninkaalliselle laivastolle, joka palautti alukselle alkuperäinen nimen. Alus sijoitettiin poistolistalle ja myytiin 23. marraskuuta BISCOlle romutettavaksi. Alus hinattiin 15. huhtikuuta 1952 romutettavaksi Charlestowniin.\n\nPäälliköt \nAluksen päälliköinä olivat:\nMichael Wilfred Tomkinson 28. maaliskuuta 1939 –\ntelakalla\nDavid Hugh Maitland-Makgill Crichton, DSC 19. marraskuuta 1940 – 8. joulukuuta 1941\nEric Lister Jones, DSC 8. joulukuuta 1941 – syyskuu 1943\ntelakalla\n\nLähteet\n\nViitteet\n\nKuninkaallisen laivaston B-luokan hävittäjät\nYhdistyneen kuningaskunnan toisen maailmansodan hävittäjät\nPalmersin valmistamat alukset"}
{"id": "756459", "url": "https://fi.wikipedia.org/wiki/King%20Faraday", "title": "King Faraday", "text": "King Faraday on DC Comicsin sarjakuvahahmo ja salainen agentti, jonka loivat Robert Kanigher ja Carmine Infantino. Hahmo teki ensiesiintymisensä Danger Trail sarjakuvan numerossa 1, vuonna 1950.\n\nHistoria\nFaradayn isä nimesi poikansa \"King\"iksi vitsinä erään lauseen myötä \"King For A Day\". Aikuisena Faraday otti sodan jälkeen vastavakooja-agentin roolin Yhdysvaltain hallituksessa, ja kierteli pitkin maailmaa tehtäviensä myötä. Faraday toimi myös lyhyen aikaa Nightshaden oppi-isänä ja avusti Nightshaden ja Pronssitiikerin värväämisessä Task Force X:ään. Hän on myös ollut yhteistyössä Batmanin kanssa, ja auttoi muun muassa Kaksinaaman kiinniottamisessa. Faraday on lisäksi tehnyt töitä Bishop for White Queen -organisaation Amanda Wallerille. Myöhemmin Faraday on osa The New 52: Futures End -sarjaa. Hän työskentelee Grifterin kanssa tutkiakseen avaruusolentoja ja poikkiulotteisia vakoojia maan päällä.\n\nMuissa medioissa\n\nTelevisiossa\n\nJustice League Unlimited\n\nKing Faraday teki ensiesiintymisensä televisiossa Justice League Unlimitedin jaksossa \"Double Date\", vuonna 2005. Hän toimi sarjassa liittovaltion agenttina, joka ensimmäisessä jaksossaan oli saanut tehtäväkseen vartioida mafiapomo Steven Mandragoraa. Mafiapomo kuitenkin karkasi, kun ovelle ilmestyi mafiajoukko. Mandragora löi samalla Faradayn tajuttomaksi.\n\nToisen kerran Faraday esiintyi jaksossa \"I Am Legion\", jossa hänet oli nimitetty Yhdysvaltain hallituksen ja Oikeuden Puolustajien väliseksi viralliseksi yhteyshenkilöksi. Faraday kertoi samalla, mikä oli Lex Luthorin syy vankeudesta pakoon. Faraday esiintyi vielä kolmannen kerran jaksossa \"To Another Shore\", jossa hän auttoi hallituksen agenttien kanssa Ihmenaista, Vihreää Nuolta ja Marsilaista Metsästäjää taistelemaan Salaisen Yhteisön jäseniä Gigantaa, Killer Frostia ja Helleaaltoa vastaan.\n\nHahmon äänenä toimi Scott Patterson.\n\nYoung Justice\nKing Faraday esiintyi animaatiosarjassa Young Justice jaksossa \"Performance\", jossa häntä ääninäytteli Clancy Brown. Hänet esitetään Interpolin agenttina, joka tutkii Jack Halyn piiriä, jossa heidän tekniikkaansa on ryöstetty joka paikassa, jossa he olivat vierailleet. King Faraday saapuu myöhemmin Geneveen agenttitovereidensa kanssa pidättämään Parasiitin ja asettaa hänelle estäjäpannan kaulaan.\n\nElokuvat\n\nOikeuden Puolustajat: Uusi rintama\nKing Faraday esiintyi keskeisessä roolissa animaatioelokuvassa Oikeuden Puolustajat: Uusi rintama, joka perustui Darwyn Cooken sarjakuvaan DC: The New Frontier. Hän on hallituksen agentti, joka johtaa Mars-projektia, joka puolestaan tekee yhteistyötä Ferris Aircraftin kanssa. Faraday esitteli Hal Jordanille tehtävän, jossa hänen pitäisi lentää marsiin. Faraday kohtasi raketin lähdön aikana marsilaisen J'Onnin, joka yritti salaa hiipiä raketin kyytiin takaisin kotiplaneetalleen. Heidän välinen tappelu kuitenkin päättyi J'Onnin lyödessä Faradayn tajuttomaksi, mutta pelasti hänet rakettien liekeiltä. J'Onnia pidettiin vankina, jonka aikana Faraday tutustui olentoon tarkemmin Teräsmiehen vihjailusta.\n\nMolemmat taistelivat maata uhkaavalta Keskukselta, jonka dinosaurusplaneetta hyökkäsi Yhdysvaltoihin. Faraday kuitenkin kuoli planeetan lonkeron napatessa hänet kohti T-Rexin kitaa. Hän ehti kuitenkin napata kaksi käsikranaattia, joiden myötä hän ja T-Rex räjähtivät.\n\nHahmon äänenä toimi Phil Morris.\n\nCatwoman: Hunted\nKing Faraday esiintyi animaatioelokuvassa Catwoman: Hunted, jossa häntä ääninäytteli Jonathan Frakes.\n\nHahmoa näytelleet\n\nLähteet\n\nDC-universumin supersankarit\nKuvitteelliset salaiset agentit ja vakoojat\nDC-universumin sankarit ilman yli-inhimillisiä kykyjä"}
{"id": "1747322", "url": "https://fi.wikipedia.org/wiki/Kouvolan%20ty%C3%B6v%C3%A4entalo", "title": "Kouvolan työväentalo", "text": "Kouvolan työväentalo oli 1912 rakennettu talo. Nykyisin Kouvolan Työväenyhdistyksen toimitilat sijaitsevat Kouvolassa osoitteessa Oikokatu 4.\n\nHistoria \nKouvolan Työväenyhdistys on perustettu vuonna 1905. Vuonna 1910 ostettiin tontti ja ensimmäinen työväentalo valmistui vuonna 1912. Ensimmäisen maailmansodan aikana työväenyhdistyksen toiminta lamaantui, työväentaloon majoitettiin venäläisiä sotilaita. Kun talo oli saatu siivottua sotilaiden jäljiltä, alkoi sisällissodan kauhut. Sisällissodassa vuonna 1918 yhdistys menetti paitsi suuren osan vastuunkantajista, myös työväentalon ja kaikki yhdistyksen arkistot. Työväentalo palautettiin yhdistykselle vuonna 1919. 1920-luvulla työväentalon ikkunoita kivitettiin öisin ja punaisten hautausmaasta oli tehty karjalaidun. Urheilu ja nuorisotyö kuitenkin vauhdittivat toimintaa. Työväentalolla alettiin järjestää tansseja ja näyttämötoimintaa. 1940-luvulla jouduttiin työväentalo myymään talousvaikeuksien vuoksi Kouvolan kaupungille. Sotavuodet keskeyttivät taas yhdistyksen toiminnan neljäksi vuodeksi. Syksyllä 1944 toiminta alkoi elpyä. 1960-luku oli muutosten vuosikymmen. Jäsenmäärä kasvoi. Toimintaan tuli uusia muotoja. Perustettiin oma lehti Uusi-Kouvola.\n\nRakennus\nNykyinen rakennus on vuonna 1974 valmistunut betonitalo. Talon on piirtänyt arkkitehti Tarmo R. Paju vuosina 1972–1973. Katteena on valkoiseksi maalattu huopa. Sisäkatto on maalattu betoni, sisäseinillä on tapetit. Talossa on keskuslämmitys ja kaikki mukavuudet.\n\nToimintaa työväentalolla\nTalossa toimii hotelli ja kauppoja. Omassa käytössä on kaksi kokoushuonetta.\n\nLähteet \n\nTyöväentalot\nKouvolan rakennukset ja rakennelmat"}
{"id": "1724242", "url": "https://fi.wikipedia.org/wiki/Namedroppailu", "title": "Namedroppailu", "text": "Namedroppailu, nimidroppaus  tai hienoilla tuttavuuksilla ylpeily/pröystäily (englannista name-dropping) on ilmiö, jossa ihmisten tai instituutioiden nimet mainitaan ohimennen ihmisten välisessä viestinnässä, joko yhteenkuuluvuuden osoittamiseksi tai retorisena keinona. Nimen mainitseminen voi olla osa henkilön habitusta.\n\nSosiaalisesti suoritettava nimidroppaus \nMainitsemalla jonkin alan tunnetun auktoriteetin nimen ihmiset pyrkivät symbolisen interaktionismin teoreettisen lähtökohdan mukaisesti osoittamaan, että he tuntevat jossain määrin nimetyn henkilön työn, jotta sosiaalisessa tilassa voitaisiin luoda yhteiset viitekehykset. Tätä tapahtuu sekä verkossa että näppäimistön ulkopuolella. Namedroppailua voivat käyttää myös ne, jotka yrittävät ylpeillä ohikiitävällä kohtaamisella julkkiksen kanssa ja yrittävät suojella asemaansa ryhmässä. (Katso: Minä tapasin Lassien.)\n\nTieteessä\nLaajemmassa kielenkäytössä namedroppaus viittaa (tieteellisessä) keskustelussa esiintyvään käyttäytymiseen, jossa pelkkä tunnettujen nimien mainitseminen korvaa oman näkökannan sisällöllisen perustelun. Namedroppaajan tavoitteena on tukea omaa argumentaatiota ja vahvistaa omien perustelujensa painoarvoa vetoamalla kolmansien osapuolten asiantuntemukseen viittaamatta sen enempää sisällöllisesti heidän työhönsä. Toinen näkökohta on se, että oman tietämyksen puutteellisuus jää taka-alalle väitettyjen auktoriteettien tietämykseen nähden. Lisäksi vastapuolelle välitetään tunne omasta paremmuudesta väitetyn tiedollisen etumatkan avulla. Erityisen suosittua namedroppaus on esimerkiksi nuorten yhteiskuntatieteilijöiden töiden kiitoksissa, jotta voidaan korostaa työn oletettua arvoa. \n\nGöran Hägg lisää tähän vielä pseudovahvistuksen käsitteen, joka on päässyt joukkotiedotusvälineisiin 1970-luvulta lähtien: ”Jo ohimenevä maininta Wittgensteinista tai Platonista saa useimmat ihmiset niin hermostuneiksi, etteivät he enää uskalla vastustaa itse ajatusta.”\n\nEräässä akateemisen työn tekniikkaa käsittelevässä oppaassa on seuraava hyvää tarkoittava mutta aivan liian harvoin noudatettu neuvo: ”Älkää jäljitelkö namedroppausta, kuten pelkkää viittausta (useimmiten lukemattomaan tai vain pintapuolisesti luettuun) kunnioitusta herättävään kirjallisuuteen, tätä röyhkeää käytöstä, jota me yliopistojen luennoitsijat valitettavasti aivan liian usein harrastamme. Yksinkertaisetkin kieltäytymiset kuuluvat myös opiskeluun ja oppimiseen.”\n\nToista muunnelmaa namedroppauksesta kutsutaan englanninkielisessä maailmassa nimellä physics envy (fysiikkakateus). Se tarkoittaa fysiikan ja matematiikan termien perusteetonta käyttöä muualla kuin luonnontieteellisissä aihepiireissä. Tavoitteena on luoda vaikutelma, että oma teoria on yhtä hyvin perusteltu ja vahva kuin esimerkiksi fysiikan teoriat. Esimerkkinä tästä on niin sanottu ”psykologinen kenttäteoria”, jonka fyysikko Alan Sokal otti esille vitsissään, joka tuli tunnetuksi Sokal-tapauksena.\n\nRetorinen nimikerskailu \nNamedroppailua pidetään usein negatiivisena, koska sitä voidaan käyttää myös simuloimaan tietämystä tai kokemusta joltakin alalta ilman, että lausuttuja nimiä tarvitsee asettaa asiayhteyteen. Kun tuttavuuksilla pröystäilyä käytetään tällä tavoin, se ei ole ensisijaisesti tehokas tapa luoda yhteisiä viitekehyksiä, vaan pikemminkin retorinen keino. Retorisena keinona nimidroppaus voi olla eräänlainen argumentointivirhe auktoriteettiin vetoamisen muodossa. Mutta jos tuttavuuksilla ylpeilyn  kohteena olevalla henkilöllä todella on tietoa alalta ja jos tuttavuuksilla ylpeilijä pystyy asianmukaisesti esittämään henkilön osaamisen, se voi olla myös hyvä retorinen taktiikka. Tuttavuuksilla ylpeily voi myös tietyissä tapauksissa olla ammattietiikan rikkomus.\n\nKirjallisuuden tehokeinona \nTanskalaistutkija Jon Kyst on käyttänyt nimidroppausta laajasti viitaten historiallisten ja mytologisten hahmojen nimien tiheään käyttöön Joseph Brodskyn runoissa. Kyst toteaa, että Brodskyn nimien toistuva mainitseminen, muiden tehtävien ohella, ”palvelee kuvan luomista puhujasta” ja ”se on sekä puheakti, joka ilmaisee tiettyyn sosiaaliseen ryhmään kuulumista, että tapa luoda ajaton runollinen tila”.\n\nMarkkinoinnissa \nMarkkinointitoiminnan yhteydessä termi viittaa prosessiin, jossa tuotteen, tuotemerkin tai yrityksen nimeä toistetaan jokaisessa sopivassa tai sopimattomassa tilaisuuksissa sen tunnettavuuden lisäämiseksi. Tarkoitus on kuitenkin myös tuotteen yhdistäminen tiettyyn henkilöön tai tuotemerkkiin tuotteen tunnettavuuden lisäämiseksi. Henkilön tai tuotemerkin näkyvyydellä halutaan viestiä, että tuote on erityisen houkutteleva tai tärkeä. Kaikenlaiset uraoppaat yrittävät neuvoa lukijakuntaansa käyttämään namedroppausta keinona osoittaa pätevyyttä ja itseluottamusta myynnissä ja markkinoinnissa. Joskus namedroppausta käytetään pelkästään sosiaalisten verkostojen laajentamiseen levittämällä usein liikekumppanin nimeä.\n\nLähteet\n\nAiheesta muualla \n \n \n \n\nSosiologia\nRetoriikka\nNimet\nAmmattietiikka"}
{"id": "1750977", "url": "https://fi.wikipedia.org/wiki/Tomas%20Laustiola", "title": "Tomas Laustiola", "text": "Tomas Laustiola (myös Tuomas Laustiola, alkujaan Tomas Erland Lindgren, s. 1. maaliskuuta 1949 Råda, Ruotsi) on ruotsinsuomalainen näyttelijä, ohjaaja ja alkoholismiterapeutti. Hän on näytellyt teatterissa ja elokuvissa sekä Ruotsissa että Suomessa.\n\nLaustiola syntyi Göteborgin lähellä suomalaisen tanssijan Rita Laustiolan ja ruotsalaisen oopperalaulajan, sittemmin kirjailijan ja virsirunoilijan Arne H. Lindgrenin poikana. Kaksivuotiaana hän muutti äitinsä kanssa Suomeen, isoäidin luo Helsingin Tapanilaan, jossa perhe asui Sanduddin tapettitehtaan työväenasunnossa. Hän kävi kuusi luokkaa kansakoulua Helsingin Saksalaisessa koulussa, jossa hänellä oli vaikeuksia koulukiusaamisen ja lukihäiriön vuoksi. Hän kävi äitinsä pitämillä balettitunneilla ja aikuistuttuaan halusi suomenkieliseksi näyttelijäksi, mutta pääsikin Helsingin ruotsinkieliseen teatterikouluun, jossa opiskeli 1969–1973. Hän kertoo joutuneensa opettelemaan siellä ruotsin kielen uudelleen suomenkielisten vuosien jälkeen.\n\nVuodet 1976-1977 Laustiola näytteli Helsingin Lilla Teaternissa, kunnes muutti synnyinmaahansa Ruotsiin. Hän työskenteli kaksi vuotta Norrbottenin teatterissa Luulajassa ja sitten 1979–1985 Tukholman kaupunginteatterissa. Ruotsalaiselta isältä peritty alkoholismi vaikeutti elämää, kunnes hän raitistui vuonna 1986. Hän oli vierailijana Dramatenissa ja toimi vuodet 1991–1994 perustamassaan Judiska teaternissa. Juutalaisuudesta hän kiinnostui suomalaisäitinsä ja silloisen puolanjuutalaisen vaimonsa sukutaustojen myötä.\n\nEläkevuosinaan Laustiola on asunut Österbybrukissa Upplannin Östhammarissa. Hän on ollut mukana kunnallispolitiikassa Miljöpartietin edustajana ja harrastaa maalaamista.\n\nVuonna 2001 Laustiola sai Suomen Valkoisen Ruusun ansioristin pitkäaikaisesta ja ansiokkaasta työstä suomalaisen kulttuurin edistämiseksi Ruotsissa.\n\nNäyttelijänä elokuvissa ja tv-tuotannoissa\n1984: Viimeinen kesä (Sista leken)\n1984: Lykkeland (tv-sarja)\n1985: Jane Horney (tv-sarja)\n1986: Rakasta mua! (Älska mej!)\n1986: Skuggan av Henry\n1986: Amorosa\n1990: Ruplahuora (Interdevotshka)\n1990: Stadilaiset (Storstad, tv-tuotanto)\n1991: Rosenholm (tv-sarja)\n1994: Tre Kronor (tv-sarja, myös ohjaus)\n2010: Den fördömde. 2. riko*stapaus (Den fördömde. Andra kriminalsfallet)\n2015: Maan povessa (Jordskott, tv-sarja)\n\nLähteet\n\nRuotsinsuomalaiset henkilöt\nRuotsalaiset näyttelijät\nVuonna 1949 syntyneet\nElävät henkilöt"}
{"id": "1360684", "url": "https://fi.wikipedia.org/wiki/Johann%20Heinrich%20Bartholom%C3%A4us%20Walter", "title": "Johann Heinrich Bartholomäus Walter", "text": "Johann Heinrich Bartholomäus Walter, sukunimi myös Walther (1734 Rostock – 1802) oli saksalais-virolainen rakennusmestari, joka muutti Tarttoon ja rakensi sinne muutamia merkittäviä rakennuksia, kuten raatihuoneen.\n\nRostockissa syntynyt Walter muutti Tarttoon, joka nykyisin kuuluu Viroon, ja toimi siellä rakennusmestarina. Vuonna 1775 sattuneen Tarton suuren tulipalon jälkeen hän rakensi kaupungin keskustaan Tarton raatihuoneen ja Von Bockin talon. Raatihuoneen runsas joskin karkeapiirteinen stuccokoristelu on valmistettu Walterin työpajassa. Lisäksi hän suunnitteli kartanoiden päärakennuksia, muun muassa Varangun ja Liigvallan kartanoon.\n\nLähteet \n\nSaksalaiset arkkitehdit\nVuonna 1734 syntyneet\nVuonna 1802 kuolleet"}
{"id": "64192", "url": "https://fi.wikipedia.org/wiki/Ruotsit", "title": "Ruotsit", "text": "Ruotsit on vanha kansallisuusnimitys. Suomessa sekä suomen läntisissä lähisukukielissä, kuten virossa ja vatjassa, ruotsi-sanalla viitataan ruotsalaisiin. Sen sijaan itäisissä lähisukukielissä, kuten karjalassa ja lyydissä, sanalla ja sen johdoksilla viitataan yleensä suomalaiseen tai luterilaiseen henkilöön, harvemmin ruotsalaiseen. Karjalassa ja lyydissä sanan arvellaan olevan suomalainen lainasana.\n\nNimityksen alkuperä\nRuotsi-sanan arvellaan olevan peräisin muinaisruotsin soutamista tarkoittavasta sanasta, jonka vastine nykyruotsissa on ro. Ruotsin paikannimi Roslagen on samaa juurta, ja se on alun perin tarkoittanut soutukuntaa. Suomeen ja sen lähisukukieliin sanan arvellaan levinneen niihin aikoihin, kun ruotsalaiset rusit purjehtivat Suomen etelärannikoa pitkin kohti Laatokkaa ja Luoteis-Venäjän keskuksia, kuten Novgorodia.. \n\nItämerensuomalaisista kielistä sana omaksuttiin muihinkin kieliin. Kun ruotsalaisten asutukset Venäjällä venäläistyivät, ruotsia vastaavaa itämerensuomalaista lainasanaa alettiin käyttää venäläisistä muun muassa saamessa, komissa ja udmurtissa. Samaa juurta on myös venäjän kielen sana ruś. Sana lainautui venäjästä takaisin ruotsiin, jonka ryss-sanasta on peräisin suomen kielen venäläistä tarkoittava sana ryssä.\n\nKatso myös\nHurri\nLappalaiset\nRuokaruotsi\n\nLähteet\n\nSuomen historia\nKansat"}
{"id": "1368361", "url": "https://fi.wikipedia.org/wiki/Ann-Mari%20H%C3%A4ggman", "title": "Ann-Mari Häggman", "text": "Solveig Ann-Mari Häggman (s. 19. syyskuuta 1941 Vaasa) on suomalainen kansanmusiikintutkija.\n\nHäggman toimi arkistonhoitajana Svenska litteratursällskapetin kansankulttuuriarkistossa 1968–1985 ja oli sen päällikkö 1992–1993. Hän on tehnyt paljon merkittävää työtä suomenruotsalaisen kansanperinteen tallentamiseksi ja käynyt myös Yhdysvalloissa ja Virossa siirtolaisalueilla. Hänestä tuli Finlands svenska folkmusikinstitutin päällikkö 1985 ja hän väitteli filosofian tohtoriksi 1992 keskiajan balladirunoutta käsittevällä tutkimuksella  Magdalena på källebro. Laajan kirjallisen tuotannon lisäksi hän on tenyt dokumenttielokuvia musiikki- ja tanssiperinteestä sekä 1930-luvun musiikkia sisältävän albumin. Hän on ollut Finlands Svenska Spelmansförbundin puheenjohtaja (1974–1979), Svenska folkskolans vännerin hallituksen jäsen (1976–2010), sen puheenjohtaja (1998–2010) ja Svenska litteratursällskapetin hallituksen jäsen(1981–2014). Hän on saanut Fredrika Runebergin stipendin 1993.\n\nLähteet\nAnn-Mari Häggman. Uppslagsverket Finland. Viitattu 12.2.2017\n\nSuomalaiset musiikkitieteilijät\nSuomalaiset arkistonhoitajat\nVuonna 1941 syntyneet\nElävät henkilöt"}
{"id": "1343742", "url": "https://fi.wikipedia.org/wiki/Preniteeni", "title": "Preniteeni", "text": "Preniteeni eli 1,2,3,4-tetrametyylibentseeni (C10H14) on aromaattisiin hiilivetyihin kuuluva orgaaninen yhdiste. Yhdistettä voidaan käyttää orgaanisen kemian synteeseissä. Preniteeni on dureenin ja isodureenin isomeeri.\n\nOminaisuudet, valmistus ja käyttö\nHuoneenlämpötilassa preniteeni on väritöntä nestettä, joka on käytännöllisesti katsoen veteen liukenematonta. Yhdiste reagoi helposti elektrofiilisella aromaattisella substituutiolla. Esimerkiksi Friedel–Crafts-asylointireaktio tapahtuu preniteenille noin 35 500 kertaa nopeammin kuin bentseenille ja kloorimetylointi kloorimetyylimetyylieetterin avulla noin 850 kertaa nopeammin kuin bentseenille.\n\nPreniteeniä esiintyy kivihiilitervassa ja ruskohiilessä. Yhdistettä valmistetaan metyloimalla ksyleeniä kloorimetaanin avulla. Reaktiossa muodostuu lisäksi dureenia ja isodureenia, joista tuote voidaan erottaa tislaamalla. Preniteeniä käytetään pienissä määrin orgaanisen kemian synteeseissä lähtöaineena.\n\nLähteet\n\nAromaattiset hiilivedyt"}
{"id": "1382093", "url": "https://fi.wikipedia.org/wiki/Harvia%20%28Tampere%29", "title": "Harvia (Tampere)", "text": "Harvia  tai myös Harviojärvi  on Pirkanmaalla Tampereen Sorilassa lähellä sijaitseva järvi.\n\nMaantietoa \nJärven pinta-ala on 6,5 hehtaaria. Se on 800 metriä pitkä ja 150 metriä leveä. Järvellä on kartan mukaan yksi saari. Järven rantaviivan pituus on 1,8 kilometriä.\n\nVesistösuhteet \nJärvi sijaitsee Kokemäenjoen vesistössä (vesistöaluetunnus 35) Näsijärven–Ruoveden alueen (35.3) Näsijärven alueella (35.31), jonka Sorilanjoen valuma-alueeseen (35.319) järvi kuuluu. Järven vedenpinnan korkeus on 120,8 metriä mpy.\n\nLähteet \n\nNäsijärven alue\nTampereen järvet\nSorila"}
{"id": "1576801", "url": "https://fi.wikipedia.org/wiki/T%C3%A4pl%C3%A4siiseli", "title": "Täpläsiiseli", "text": "Täpläsiiseli (Spermophilus spilosoma) on oravien heimoon kuuluva jyrsijälaji. Se elää Meksikon pohjois- ja keskiosissa sekä Yhdysvaltain keski- ja länsiosissa. Täpläsiiseli on kasvinsyöjä, mutta se syö myös hyönteisiä.\nTäpläsiiseli viihtyy syvässä ja hiekkaisessa maaperässä, jossa on harvasti kasvillisuutta. Täpläsiiseliä tavataan myös nurmettuneissa kaupunkipuistoissa.\n\nLähteet \n\nSiiselit"}
{"id": "1114268", "url": "https://fi.wikipedia.org/wiki/Samu%20Nystr%C3%B6m", "title": "Samu Nyström", "text": "Samu Matias Nyström (s. 5. kesäkuuta 1975 Helsinki) on suomalainen historiantutkija ja tietokirjailija. Nyström väitteli filosofian tohtoriksi vuonna 2013 ja hän on Helsingin yliopiston Suomen ja Pohjoismaiden historian dosentti. Nyström on erikoistunut erityisesti kaupunkihistoriaan ja poikkeusaikojen historiaan, mutta kaiken kaikkiaan hänen tuotantonsa tarkastelee monipuolisesti suomalaisen yhteiskunnan historiaa 1900-luvulla.  \n\nNyströmin tarkastelun kohteena on usein yksilöt ja yhteisöt historian suurten linjojen taustalla. Väitöskirjassaan Poikkeusajan kaupunkielämäkerta. Helsinki ja helsinkiläiset maailmansodassa 1914–1918 Nyström käsitteli helsinkiläisten elämää ja selviytymiskeinoja maailmansodan ja sisällissodan vaikeina vuosina. Väitöskirjasta julkaistiin myös Minervan kustantama tietokirja Helsinki 1914–1918. Toivon, pelon ja sekasorron vuodet. Sittemmin Nyström on käsitellyt poikkeusaikojen kaupunkielämää myös Laura Kolben kanssa julkaistussa Helsinki -kirjasarjassa (Helsinki 1918, Helsinki 1939 ja Helsinki 1945) sekä Nyströmin ja Jörn Donnerin kirjoittamassa Helsingin kollektiivisessa päiväkirjassa ”Merkillinen on nyt maailman meno” – Helsingin päiväkirja sekasorron ajalta 1917–1918.\n\nNyström on vuodesta 2004 lähtien kirjoittanut lukuisia historiateoksia ja osallistunut moniin historiahankkeisiin. Kaupunkihistorian lisäksi hänen tutkimuksensa ovat tarkastelleet mm. lääkäriprofession historiaa, väestönsuojelun ja pelastustoimen historiaa, ensihoidon historiaa sekä vapaan sivistystyön historiaa. Osa hankkeista on ollut säätiörahoitteisia akateemisia projekteja ja osa tilaushistorioita.\n\nNyström on osallistunut aktiivisesti historian popularisointiin. Nyströmin tutkimuksien pohjalta on tuotettu mm. teatteriproduktioita, kaupunkikävelyitä ja radio-ohjelmia. Esimerkiksi keväällä 2014 Yle Radio 1 teki kolmiosainen ohjelmasarjan Helsinki ensimmäisessä maailmansodassa, joka pohjautui Nyströmin väitöskirjaan. Historian yleistajuistamiseen liittyy myös historiaviestintä, jota Nyström on tehnyt muun muassa Valtioneuvoston kanslian, Päivälehden säätiön ja Stora Enson kanssa. Valtioneuvoston kanslialle Nyström tuotti vuosina 2017–2018 \"Suomi 100\" ja \"Muistovuosi 1918\" -hankkeiden verkossa ja sosialisessa mediassa julkaistut historia-aineistot. \n\nYliopisto-opetuksen lisäksi Nyström on luennoinut aktiivisesti kansalais- ja työväenopistoissa sekä kiertänyt puhumassa tutkimusaiheistaan eri puolilla Suomea.\n\nTällä hetkellä Nyström työskentelee \"Stadin syntinen kieli\" ja \"Suomalaisen vapaamuurariuden historia\" -hankkeiden parissa. Vapaamuurarien historiateoksen on määrä olla valmiina Suomen Suurloosin juhlavuonna 2024. Nyström ei itse ole vapaamuurari.\n\nTeoksia \n Stadin tabis sata vuotta : Helsingin pelastuslaitoksen ensihoito- ja sairaankuljetustoiminta 1905–2005. Helsingin pelastuslaitos, Helsinki 2005\nHelsinki ja helsinkiläiset sodassa. Teoksessa Laura Kolbe ja Samu Nyström ; valokuvat Gunnar Lönnqvist: Helsinki 1918. Pääkaupunki ja sota. Minerva, Helsinki 2008\n Modernin urbaanin alueen kriisi, Helsinki 1914–1918. Teoksessa Maria Lähteenmäki (toim.): Maa, seutu, kulmakunta. Näkökulmia aluehistorialliseen tutkimukseen. Suomalaisen Kirjallisuuden seura, Helsinki 2009\n Kolbe Laura ja Nyström Samu: Pääkaupunki tutkimuskohteena. Eräitä eurooppalaisia näkökulmia ja case Helsinki. Teoksessa Pekka Ahtiainen, Jukka Tervonen ja Kari Teräs (toim.): Kaikella on paikkansa. Uuden paikallishistorian suuntaviivoja. Vastapaino, Tampere 2010\n Nyström Samu (toim.): Vapaus, terveys, toveruus – Lääkärit Suomessa 1910–2010. Suomen Lääkäriliitto & Fennomed, Helsinki 2010. Kirjassa artikkelit: Suomen Lääkäriliitto sata vuotta, Lääkärit ja terveyden politiikka sekä Kriisit ja pandemiat lääkärien haasteena. \n Kaupungin pelastajat – Helsinki ja pelastuslaitos. Teoksessa Outi Ampuja (toim.): Kun jotain sattuu. Palo- ja pelastustoimi Helsingissä 150 vuotta. Helsingin pelastuslaitos, Helsinki 2011\n Nyström Samu (toim.): Vaara ohi? : suomalainen väestönsuojelu kylmän sodan raunioilla. Väestönsuojelusäätiö / Suomen pelastusalan keskusjärjestö, Helsinki 2012\n Helsinki 1914–1918 : toivon, pelon ja sekasorron vuodet. Minerva, Helsinki 2013\n Poikkeusajan kaupunkielämäkerta : Helsinki ja helsinkiläiset maailmansodassa 1914–1918, väitöskirja. Helsingin yliopisto, humanistinen tiedekunta, filosofian, historian, kulttuurin ja taiteiden tutkimuksen laitos 2013 (Väitöskirja pdf-tiedostona)\n Tala Henrik ja Nyström Samu: Apu tulee ylhäältä : Medi-Helin historia. Medi-Heli ry, Helsinki 2014\n Hur allting började (kl. 19.28 – 1928). Teoksessa Ylva Larsdotter (red.): Delad glädje Helsingfors Arbis 1914–2014. Schildts & Söderströms, Helsingfors 2014\n Oodi sivistykselle. Helsingin työväenopisto 100 vuotta. Helsingin työväenopisto & Minerva, Helsinki 2014\nNyström Samu & Kannonmaa Maisa: Lääkärin ammatti - aitiopaikka elämään. Vaasan Lääkäriyhdistyksen tarinoita 110 vuoden ajalta. Vasa läkareförening - Vaasan Lääkäriyhdistys, Vaasa 2015\n\"Kaupunki ilmaan, Helsinki Helvettiin? Näinkö sitä vain mennään\" - helsinkiläiset taistelujen jaloissa. Teoksessa Nieminen Jarmo (toim.): Helsinki ensimmäisessä maailmansodassa. Sotasurmat 1917-1918. Helsingin kaupunki & Gummerus, Helsinki 2015\nHelsinkiläiset ja vanhan maailman viimeinen vuosi. Teoksessa Kolbe Laura, Nyström Samu ja Vesikansa Jyrki: Helsinki 1945 - pääkaupunki ja rauha. Minerva, Helsinki 2015\nOsattomuutta ja sosialismia vastaan? Vapaa sivistystyö teoriassa ja käytännössä Helsingin työväenopiston perustamisvaiheessa 1900-luvun alkuvuosina. Teoksessa Saaritsa Sakari ja Selin Sinikka (toim.): Työväki ja Sivistys. Työväen historian ja perinteen tutkimuksen seura, Helsinki 2016\nSuomi vuonna 1917. Teoksessa Linnilä Kai (toim.): Suomi 1917. Amanita, Somerniemi 2016\nHelsinki, Hotelli Kämp ja Mannerheim. Historiaa 1914-1918 ja teatteria 2015. Teoksessa Aalto Sari, Nyström Samu ja Rose-Marie Peake (toim.): Leivoksia, kaupunkilaisia ja sivistysaatteita. Kävelyretkiä Euroopan historiaan. [Professori Laura Kolben juhlakirja]. Kirjapaja, Helsinki 2017\n Nyström Samu ja Jörn Donner, ”Merkillinen on nyt maailman meno” – Helsingin päiväkirja sekasorron ajalta 1917–1918. Otava, Helsinki 2017 / \"Märklig är nu världens gång\" – Kollektiv Helsingforsdagbok 1917–1918. Schildts & Söderströms, Helsingfors 2017.\nUnelma sivistyneestä kansakunnasta  – Kansalaisopistojen liitto 100 vuotta. KOL, Helsinki 2019. \nHelsinkiläiset ja vuosi 1939. Teoksessa Kolbe Laura, Nyström Samu ja Tala Henrik: Helsinki 1939 - pääkaupunki ja suuri käänne. Minerva, Helsinki 2019.\n\nLähteet\n\nAiheesta muualla \n\n Samu Nyströmin kotisivut\n Samu Nyström Tuhat-tutkimustietojärjestelmässä\n\nSuomalaiset historioitsijat\nVuonna 1975 syntyneet\nElävät henkilöt"}
{"id": "206916", "url": "https://fi.wikipedia.org/wiki/Shock%20rock", "title": "Shock rock", "text": "Shock rock on rockmusiikkia, jonka sanoma tai yleisvaikutelma on \"shokeeraava\" ja jota usein pidetään lapsille sopimattomana. Shock rockin teemoja ovat yleensä kauhu, seksi, väkivalta ja joskus myös kova kiroilu. Nykyisistä rockmuusikoista esimerkiksi Marilyn Mansonia on luonnehdittu shock rockin esittäjäksi. Suomessa tunnetuin shock rock -vaikutteista musiikkia esittävä yhtye lienee Lordi.\n\nShock rockin historiaa\nAlice Cooper oli 1960-luvun jälkipuoliskolla ensimmäisiä ellei jopa ensimmäinen varsinainen shock rock -yhtye. Alice Cooper tuli tunnetuksi teatraalisesta lavaesiintymisestään, joka yhdisteli väkivaltaista teatteria, vaudevillea ja rockia. Alice Cooper on tyylilajin tunnetuin esittäjä ja edelläkävijä, mistä johtuu myös hänen lempinimensä \"The Godfather of Shock rock\". Jo ennen Alice Cooperia kauhu oli osana Screamin' Jay Hawkinsin esiintymistä 1950-luvun lopulla ja 1960-luvun alussa. Kauhushow on myöhemmin ollut olennainen osa myös muun muassa KISSin ja Lordin esiintymistä. 1980-luvulla pyövelin hupuissa esiintyvä The Mentors -yhtye kehitti rape rock -tyylilajin (suom. raiskausrock). Myöhemmin tyylilaji on liitetty myös eräisiin muihin shock rock -yhtyeisiin kuten The Murder Junkies ja The MILF Hunters. Black metal-yhtyeillä on tapana herättää kauhua esiintymisissään. Kuitenkin black metal ei varsinaisesti ole shock rockia, sillä raakuuden ajatellaan olevan osa sitä, eikä sillä ole välttämättä tarkoitusta erottautua  muista yhtyeistä, vaan pikemminkin olla samanlainen kuin muut.\n\nEsimerkkejä shock rock -yhtyeistä\nAlice Cooper\nThe Crazy World of Arthur Brown\nDomination Black\nGG Allin\nGWAR\nIggy Pop\nKing Diamond\nKiss\nKuolleet Intiaanit\nLizzy Borden\nLordi\nMarilyn Manson\nThe Mentors\nOzzy Osbourne\nPlasmatics\nRammstein\nRuoska\nSwans Feat. Sami Kumpulainen\nTurbonegro\nTurmion Kätilöt\nTwisted Sister\nW.A.S.P.\nWhite Zombie\nKlamydia\n\nLähteet\n\nRockin tyylilajit"}
{"id": "1309619", "url": "https://fi.wikipedia.org/wiki/J%C3%A4%C3%A4hyv%C3%A4iset%20Matjoralle", "title": "Jäähyväiset Matjoralle", "text": "Jäähyväiset Matjoralle () on venäläisen kirjailijan Valentin Rasputinin tunnetuin teos. Se sijoittuu 1960-luvun lopulle siperialaisen Angarajoen saarelle ja sen Matjora-nimiseen kylään. Kirja kertoo Matjoran viimeisestä kesästä ennen kuin sen asukkaat evakuoidaan pois Bratskin vesivoimalaitoksen muodostaman patoaltaan tieltä.\n\nLähteet\n\nAiheesta muualla \n Kirja, jota Linkola kadehtii . Juttu Pentti Linkolan näkemyksistä Valentin Rasputinin teoksesta Jäähyväiset Matjoralle.\n\nVenäläiset romaanit\nVuoden 1976 kirjat"}
{"id": "19605", "url": "https://fi.wikipedia.org/wiki/Sakari", "title": "Sakari", "text": "Sakari on suomalainen miehen etunimi. Nimi polveutuu hepreankielisestä nimestä Zechariah (hepr. ”Jahve lahjoittaa” tai ”Jahve muistaa”)., ja nimi eri muunnelmineen on tullut laajalti tunnetuksi Raamatusta. Uudessa testamentissa mainitaan Sakarias Johannes Kastajan isänä.. Nimi muistuttaa myös Vanhan testamentin profeetan nimeä Sakarja, joka kuitenkin on eri alkuperää ja merkitsee \"maksaa palkka.\"\n\nDigi- ja väestötietoviraston tietojen mukaan Suomessa Sakari-nimen on vuoden 2019 loppuun mennessä saanut 82 726 miestä ja alle 20 naista. Sakarin nimipäivä on 14. tammikuuta Sakari Topeliuksen syntymäpäivän mukaan.\n\nTunnettuja Sakareita \n\nSakari ”Sakke” Aalto, musiikkituottaja\nSakari Aarniala (1914–1986), pika- ja keskimatkojen juoksija\nSakari Aartelo (s. 1941), arkkitehti\nSakari Ahlberg (s. 1950), jääkiekkoilija\nSakari Ainali (1874–1938), Kokoomuksen kansanedustaja ja lestadiolainen maallikkosaarnaaja\nSakari Alhopuro (s. 1945), lääkintöneuvos, lääkäriaseman ent. omistaja ja suurlahjoittaja\nSakari Annala (1928–2011), kenraaliluutnantti\nSakari Castrén (1873–1948), juristi ja pankinjohtaja\nSakari Collan (1883–1972), lähetyssaarnaaja\nSakari Ellonen (1928–2020), jääpallomaalivahti\nSakari Haara (1920–1959), diplomi-insinööri ja kirjailija\nSakari Halonen (1923–1992), näyttelijä\nSakari Heikinheimo (1907–1985), pianisti ja arkistonhoitaja\nSakari Heikkinen (s. 1952), taloushistorian professori\nSakari Heiskanen (1922–2014), diplomi-insinööri, tekniikan tutkija ja Teknillisen korkeakoulun professori\nSakari (Zachary) Hietala (s. 1962), Tarot-yhtyeen kitaristi\nSakari Hinneri (1940–2019), kasvitieteilijä ja professori\nSakari Honkala (1895–1966), IKL:n kansanedustaja ja maanviljelysneuvos\nSakari Honkamaa (s. 1956), kenraaliluutnantti\nSakari Huima (1914–1983), rovasti ja Kokoomuksen kansanedustaja\nSakari Huovinen (s. 1951), oikeustieteen tohtori\nSakari Härö (1917–2012), lääkäri, tutkija, lääkintöneuvos ja terveydenhuollon kehittäjä\nSakari Ilmanen (1880–1968), taitoluistelija\nSakari Issakainen (s. 1938), kirjailija\nSakari Jotuni (1907–1941), kirjallisuuden suomentaja\nSakari Jurkka (1923–2012), näyttelijä\nSakari Juuti (s. 1931), diplomaatti\nSakari Järvenpää (s. 1954), muusikko, näyttelijä\nSakari Kaila (1939–2011), opetusneuvos\nSakari Kajander (1931–2012), virkamies, osastopäällikkö ja kanslianeuvos\nSakari Kannosto (s. 1973), kuvanveistäjä\nSakari Katajamäki (s. 1974), kirjallisuustieteilijä\nSakari Kilpelä, radio- ja televisiotoimittaja\nSakari Kirjavainen (s. 1960), elokuvaohjaaja, käsikirjoittaja ja elokuvaleikkaaja\nSakari Kiuru (1926–2022), Yleisradion pääjohtaja 1980–1989\nSakari Kiuru (s. 1961), valokuvaaja ja kirjailija\nSakari Knuuttila (s. 1930), SDP:n ent. kansanedustaja ja valtiopäiväneuvos\nSakari Koli (1800–1865), maanviljelijä ja valtiopäivämies\nSakari Kuikka (s. 1960), ympäristötieteilijä ja kalastusbiologian professori\nSakari Kontio (1928–2010), maanviljelijä, järjestövaikuttaja ja maanviljelysneuvos\nSakari Kukko (s. 1953), muusikko\nSakari Kukkonen (s. 1960), rumpali, perkussionisti, säveltäjä ja tuottaja\nSakari Kumpulainen (1938–2914), päätoimittaja\nSakari Kuosmanen (s. 1956), laulaja, muusikko\nSakari Kurronen (1931–2017), tekniikan professori\nSakari Kuusi (1884–1976), historiantutkija\nSakari Kännö (s. 1941), biologi, hallinto-oikeustuomari ja kirjailija\nSakari Lahtinen (1923–2022), suomalainen SS-vapaaehtoinen\nSakari Laitinen (1937–2015), arkkitehti ja taidemaalari\nSakari Lappi-Seppälä (1920–1966), tiedotussihteeri\nSakari Lehtinen (s. 1946), kitaristi, laulaja ja Ursan tähtitornin hoitaja\nSakari T. Lehto (1923–2006), ekonomi, Partekin toimitusjohtaja ja ministeri\nSakari Leskinen (1923–2010), metsänhoitaja, yritysjohtaja ja metsäneuvos\nSakari Levänen (1841–1898), matematiikan professori\nSakari Lindfors (s. 1966), jääkiekkomaalivahti\nSakari Loimaranta (1885–1954), teologian tohtori ja lääninrovasti\nSakari Luoma (s. 1966), kitaristi, toimittaja ja tietokirjailija\nSakari Löytty (s. 1959), laulaja-lauluntekijä, rumpali, etnomusikologi, musiikin tohtori, kirjailija ja lähetystyöntekijä\nSakari Manninen (s. 1992), jääkiekkoilija, olympiavoittaja ja maailmanmestari\nSakari Marila (s. 1945), taidemaalari\nSakari Matinlauri (s. 1957), kuvanveistäjä\nSakari Mattila (s. 1989), jalkapalloilija\nSakari Mattila (1915–1993), talousmatematiikan professori\nSakari Mattila, venesuunnittelija ja venemerkkien perustaja\nSakari Mikkola (1923–2009), kauppaneuvos, Keskon pääjohtaja 1980–1983\nSakari Moberg (s. 1942), kasvatustieteilijä ja erityspedagogiikan professori\nSakari Mononen (1928–1997), säveltäjä ja urkuri\nSakari Mustakallio (1899–1989), ylilääkäri ja radiologian professori\nSakari Mäkelä (s. 1995), valokuvaaja, elokuvaaja ja mediatuottaja\nSakari Mäkinen (s. 1995), lentopalloilija\nSakari Määttänen (1938–1992), toimittaja\nSakari Niemi (s. 1968), käyrätorvensoittaja\nSakari Nironen (1923–2013), arkkitehti\nSakari Nupponen (s. 1956), päätoimittaja\nSakari Ojala (s. 1953), kunnallisneuvos\nSakari Olkkonen (1931–2002), telinevoimistelija\nSakari Oramo (s. 1965), viulisti ja kapellimestari\nSakari Orava (s. 1945), urheilukirurgi ja ortopedi\nSakari Paasonen (1935–2020), pistooliampuja\nSakari Palsola (s. 1972), jääkiekkoilija\nSakari Parviainen (1909–1962), lääketieteen professori\nSakari Pehkonen (s. 1966), koripalloilija\nSakari Pesola (s. 1963), kitaristi ja säveltäjä\nSakari Pietilä (s. 1954), jääkiekkovalmentaja\nSakari Piha (1919–2008), biokemisti\nSakari Pinomäki (1933–2011), keksijä ja metsätalousneuvos\nSakari Puisto (s. 1976), Perussuomalaisten kansanedustaja\nSakari Putro (1856–1931), inkerinsuomalainen opettaja ja kulttuurihenkilö\nSakari Puurunen (1921–2000), teatterin- ja oopperanjohtaja\nSakari Pykälä (1926–1996), kuvanveistäjä\nSakari Pälsi (1882–1965), kirjailija\nSakari Raappana (s. 1966), säveltäjä\nSakari Reitamo (1945–2015), ihotautilääkäri ja professori\nSakari Rimminen (1945–2004), elokuvaaja ja elokuvaohjaaja\nSakari Ruotsalo (1969–1935), näytelmäkirjailija\nSakari Rusama (1918–2009), eversti, Taistelukoulun johtaja 1971–1977\nSakari Räsänen (1935–1993), toimittaja ja kirjailija\nSakari Saarikivi (1911–1985), taidehistorioitsija ja Ateneumin intendentti\nSakari Saaritsa (s. 1974), yhteiskuntatieteilijä ja sosiaalihistorian professori\nSakari Saarinen (s. 1978), jalkapalloilija\nSakari Saarnijoki (1906–1989), kasvi- ja metsätieteilijä\nSakari Saikkonen (s. 1981), tanssija ja akrobaatti\nSakari Saksa (s. 1957), elokuvaohjaaja, tuottaja, muusikko ja toimitusjohtaja\nSakari Salminen (1932–2019), insinööri, yritysjohtaja ja teollisuusneuvos\nSakari Salminen (s. 1987), koripalloilija\nSakari Salminen (s. 1988), jääkiekkoilija\nSakari Salo (1919–2011), tennispelaaja ja jääpalloilija\nSakari Salovuori (1929–1998), nuorisonohjaaja ja nuortenkirjailija\nSakari Sandroos (1919–1997), Mannerheim-ristin ritari\nSakari Saressalo (1917–1989), pesäpalloilija\nSakari Selin (1924–2014), urheilutoimittaja\nSakari Sihvola (1919–2003), insinööri, yritysjohtaja ja teollisuusneuvos\nSakari Siitonen (s. 1926), arkkitehti ja ikonimaalari\nSakari Sillankorva (1926–2010), jääkiekkoilija ja erotuomari\nSakari Silvola (1919–2003), televisiotuottaja ja -toimittaja\nSakari Simelius (1900–1985), kenraali ja puolustusvoimien komentaja\nSakari Sippola (1925–2018), hallintoneuvos, Suomen Sotaveteraaniliiton puheenjohtaja\nSakari Sirkkanen, radiotoimittaja\nSakari Smeds (s. 1964), kristillisdemokraattien ent. kansanedustaja \nSakari Sohlberg (1907–2000), teollisuusmies, Korkeimman oikeuden jäsen 1952–1955 ja 1957–1975\nSakari Suominen (s. 1985), jääkiekkotuomari\nSakari Syväoja (s. 1963), pikajuoksija\nSakari Tahvanainen (1936–2016), päätoimittaja ja maakuntasihteeri\nSakari Tainio (1888–1959), merikapteeni ja merenkulkuneuvos\nSakari Taipale (s. 1979), yhteiskuntatieteilijä ja teknologiatutkijaa\nSakari Talvitie (1917–2011), päätoimittaja\nSakari Tamminen (s. 1953), Rautaruukki Oyj:n ent. toimitusjohtaja\nSakari Timonen (1915–2016), gynekologi, ylilääkäri ja professori\nSakari Timonen (s. 1957), lakimies ja bloginpitäjä\nSakari Tohka (1911–1958), kuvanveistäjä\nSakari Toiviainen (s. 1946), elokuvatutkija, toimittaja, kirjailija ja tietokirjailija\nZachris Topelius, Sakari Topelius (1818–1898), kirjailija (”satusetä”), toimittaja, historioitsija ja Helsingin yliopiston rehtori\nSakari Tukiainen (s. 1991), jalkapalloilija\nSakari Tuomioja (1911–1964), poliitikko, suurlähettiläs\nSakari Tuomola (1942–2016), kunnan-, kauppalan- ja kaupunginjohtaja\nSakari Valli (1936–2022), pappi, lehtori ja poliitikko\nSakari Vapaasalo (1911–1984), 1930-leeuvun opiskelijajohtaja, päätoimittaja ja filosofian tohtori\nSakari Vapaavuori (1920–1989), keraamikko\nSakari Vekki (s. 1990), telinevoimistelija\nSakari Virkkunen (1925–2000), toimittaja ja tietokirjailija\nSakari Virtanen, metsäalan ja metsäteollisuuden asiantuntija, tietokirjailija\nSakari Visa (s. 1940), vara-amiraali, Suomen merivoimien komentaja 1990–1996\nSakari Vornanen (s. 1938), yritysjohtaja ja kauppaneuvos\nSakari Vuorisalo (1918–2006), pesäpalloilija\nSakari Wallinmaa (s. 1960), Puolustusvoimien tiedustelulaitoksen ent. johtaja\nSakari Warsell (s. 1943), radiotoimittaja ja muusikko\nSakari Westerlund (1858–1925), rehtori, urheiluvaikuttaja ja valtiopäivämies\nSakari Ylikörkkö (s. 1960), pikajuoksija\nSakari Yrjö-Koskinen (1858–1916), valtiopäivämies ja kansanedustaja (Suomalainen puolue)\nSakari Ängeslevä (s. 1945), agronomi, virkamies ja maanviljelysneuvos\nSakari Ärilä (1939–2006), yritysjohtaja ja liikenneneuvos\n\nKuvitteellisia Sakareita \n Sakari Koskinen, komisario Seppo Jokisen rikosromaaneissa\n Sakari Pornanen, valtiontarkastaja Kummeli-ryhmän televisiosarjoissa\n Sakari-Sokeri, Joulupukki ja noitarumpu -elokuvan Korvatunturin makeisvalmistajamestaritonttu.\n Sikari-Sakari, rikollinen Mikki Hiiren tarinoissa\n Sokeri-Sakari, Joakim Pirisen luoma sarjakuvahahmo\n Sakari ”Naukkis” Naukkarinen, Aake Kallialan esittämä sketsihahmo\n\nMuita Sakareita\nSakari on radioaakkosissa S (\"S niin kuin Sakari\")\n\nLähteet\n\nAiheesta muualla \n\nEtunimet"}
{"id": "642013", "url": "https://fi.wikipedia.org/wiki/Carlos%20Mendieta", "title": "Carlos Mendieta", "text": "Carlos Mendieta y Montefur (4. marraskuuta 1873 – 1960) oli kuubalainen poliitikko ja kymmenes Kuuban presidentti.\n\nFulgencio Batistan johtaman vallankaappauksen seurauksena Gerardo Machado syöstiin vallasta, ja Mendieta asetettiin väliaikaiseksi Kuuban presidentiksi. Mendieta luopui virastaan levottomuuksien jatkuessa vuonna 1935.\n\nMendieta oli naimisissa Carmela Ledonin kanssa. He saivat yhden lapsen, Carmen Mendieta-Ledonin, joka meni naimisiin Calixto Garcia Velezin kanssa.\n\nLähteet\n\nViitteet \n\nKuuban presidentit\nVuonna 1873 syntyneet\nVuonna 1960 kuolleet"}
{"id": "1439378", "url": "https://fi.wikipedia.org/wiki/Weikko%20Pakarinen", "title": "Weikko Pakarinen", "text": "Weikko Otto Pakarinen (12. maaliskuuta 1884 Joensuu – 29. kesäkuuta 1930 Jyväskylä) oli suomalainen oppikoulun opettaja ja suomentaja.\n\nPakarinen pääsi ylioppilaaksi 1902 ja valmistui filosofian kandidaatiksi 1905. Hän oli historian, äidinkielen ja klassisten kielien opettajana eri oppikouluissa Joensuussa 1905–1906, Kokkolassa 1907, Iisalmessa 1907–1913 ja Oulussa 1913–1922. Pakarinen toimi sitten klassisten kielten lehtorina Turun klassillisessa lyseossa 1922–1930 sekä latinan ja kreikan opettajana Turun yliopistossa ja Jyväskylän kesäyliopistossa.\n\nWeikko Pakarisen sisar oli oopperalaulaja Maikki Järnefelt-Palmgren o.s. Pakarinen.\n\nTeoksia \n Koulumuodoista sekä äidinkielen, historian ja latinan opetuksesta Sveitsissä ja Saksassa teoksessa Iisalmen suomalainen yhteiskoulu 1912-1913. Iisalmi 1913\n Latinan kielioppi 1. Äänne- ja sanaoppi. Otava 1915\n Latinan kielioppi 2, Lauseoppi. Otava 1916\n Lectiones latinae. 1, C. Iulii Caesaris De Bello Gallico : commentarius quartus : vocabulario et interpretationibus. Otava 1916\n Lectiones latinae. 4, Titi Livi, Ab urbe condita : liber XXI. Vocabulario et interpretationibus instruxit. Otava 1917\n Exercitia latina : aakkosellinen sanaluettelo - Alfabetisk ordförteckning. Pohjolan kustannus, Oulu 1918\n  Lectiones latinae. 2, C. Iulii Caesaris De Bello Gallico : Commentarius sextus : vocabulario et interpretationibus instruxit. Otava 1918\n Lectiones latinae. 3, M. Tullii Ciceronis in L. Catilinam oratio prima : Ex. C. Sallusti Crispi Catilina : capita VI-XIII : vocabulario et interpretationibus instruxit. Otava 1918\n Lectiones latinae. 5, Catulli, Vergilii, Horatii Poemata : vocabulario et interpretationibus instruxit. Otava 1918\n Scriptores latini 1-4. WSOY 1924-1925\n Latinan alkeiskirja ; Perthes-Wulff-Schmedes'in mukaan Weikko Pakarinen.  WSOY 1925\n Sanasto latinan alkeiskirjaan. WSOY 1925\n Latina teoksessa Koulutiedot taskussa ; toim. H. J. Viherjuuri. Otava 1927\n Scriptores latini. 1, Sanasto ja selityksiä Ciceron kirjeisiin - Ciceronis Epistulae : vocabularium cum interpretationibus. WSOY 1927\n Scriptores latini. 2, Sanasto ja selityksiä Ovidii Metamorphoses et Tristia = Ovidii Metamorphoses et Tristia : vocabularium. WSOY 1927\n Kreikan kielioppi. Tekijä, Turku 1928, 2. painos Suomalaisen kirjallisuuden seura, Helsinki 1955, 6. painos 1993\n\nSuomennoksia \n Theodor Birt : Rooman miehiä : maailmankuva elämäkertoina ; suom. Weikko Pakarinen, Lauri Pelkonen. WSOY 1917\n Hans Delbrück : Hallitus ja kansan tahto : politiikan peruskysymyksiä. Otava 1921\n Carl Grimberg : Kansojen historia : kansojen elämä ja sivistys. 3 osa, Vanha aika 3 : Kreikkalaiset vuodesta 404 e.Kr. : Roomalaiset vuoteen 133 e.Kr. ; tekijän luvalla suom. Weikko Pakarinen. WSOY 1929\n Richard Coudenhove-Kalergi :  Paneurooppa. WSOY 1930\n Carl Grimberg : Kansojen historia : kansojen elämä ja sivistys. 4 osa, Vanha aika 4 : roomalaiset vuodesta 133 e.Kr. vuoteen 180 j.Kr. ; tekijän luvalla suom. Weikko Pakarinen. WSOY 1930\n\nLähteet \n\nSuomalaiset opettajat\nSuomalaiset tietokirjailijat\nSuomentajat\nVuonna 1884 syntyneet\nVuonna 1930 kuolleet"}
{"id": "1285197", "url": "https://fi.wikipedia.org/wiki/HMS%20Pennywort%20%28K111%29", "title": "HMS Pennywort (K111)", "text": "HMS Pennywort (viirinumero K111) oli Britannian kuninkaallisen laivaston vuonna 1942 valmistunut Flower-luokan korvetti toisessa maailmansodassa.\n\nValmistus \n\nAlus tilattiin 15. joulukuuta 1939 Glasgow'sta A. & J. Inglisiltä, missä köli laskettiin 11. maaliskuuta 1941. Alus laskettiin vesille 18. lokakuuta ja valmistui 5. maaliskuuta 1942.\n\nPalvelus \nAlus myytiin romutettavaksi helmikuussa 1949.\n\nLähteet\n\nViitteet \n\nKuninkaallisen laivaston Flower-luokan korvetit\nYhdistyneen kuningaskunnan toisen maailmansodan korvetit"}
{"id": "1719014", "url": "https://fi.wikipedia.org/wiki/Yleismaantiede%20oppikouluja%20varten", "title": "Yleismaantiede oppikouluja varten", "text": "Yleismaantiede oppikouluja varten on Iivari Leiviskän kirjoittama maantieteen oppikirja oppikouluille. Kirjan oli kustantanut WSOY. Teoksen ensimmäinen painos ilmestyi vuonna 1950 ja viimeinen 1965. Kaikkiaan teoksesta otettiin kahdeksantoista painosta. Kirja oli Kouluhallituksen hyväksymä ja sisälsi oppikoulujen opetussuunnitelmiin kuuluvan materiaalin. Teos jakaantui neljään päälukuun, jotka olivat Fyysinen maantiede, Eliömaantiede, Matemaattinen maantiede ja Ihmismaantiede.\n\nFyysinen maantiede \nKirja ei vielä tuntenut mannerliikuntoja eli mantereitten liikkumista laattatektoniikan pohjalta. Se kertoi muista  maanpinnan muotoja synnyttävistä voimista. Saksalainen Alfred Wegener oli esittänyt jo vuonna 1912 mannerliikuntoteoriansa, mutta se hyväksyttiin yleisesti vasta 1970-luvulla.\n\nIhmismaantiede \nLuku ihmismaantieteestä sisältää paljon sellaista aineistoa, joka on poistunut nykyisistä maantieteen oppikirjoista. \n\nLuvussa kerrottiin, että yksimielistä rotujakoa ei ole olemassa; toiset jakavat ihmiskunnan viiteen, toiset kolmeen ja jotkut kahdeksaan tai jopa kymmeneen rotuun. Tunnetuin vanha jako oli jako valkoiseen eli kaukasialaiseen rotuun, keltaiseen eli mongolirotuun, punaiseen eli intiaanirotuun, ruskeaan eli malaijirotuun ja mustaan eli neekerirotuun. Uusin jaotus perustui kolmeen rotuun: valkoiset, keltaiset ja mustat. \n\nKirjassa katsottiin, että ympäröivä luonto vaikutti eri rotujen luonteenpiirteisiin. Kuuman vyöhykkeen sademetsissä \"hitaus ja huolettomuus ovat asukasten ominaisuuksia. Mieli on ailahtelevaa; se vaihtuu äkkiä synkästä alakuloisuudesta mitä vallattomimpaan iloisuuteen\". Arojen kansat \"ovat rohkeita, lujatahtoisia, itseensä luottavia, ylpeitä, vapautta rakastavia ja vieraanvaraisia, mutta samalla haluttomia kestävään työhön\". Välimerenmaissa \"kirkas aurinkoinen ilmasto kuvastuu myös ihmisten luonteessa. Asukkaat ovat iloisia ja huolettomia ja eroavat tässä suhteessa vakavista pohjoismaalaisista.\"\n\nKirjan mukaan rotujen ja kansojen luontaisilla taipumuksilla sekä uskonnolla on aina ollut suuri merkitys taloudellisten olojen kehitykselle. Eri roduista Australian alkuasukkailla oli vähiten taipumusta taloudellisen toimintansa kehittämiseen. Neekerit olivat \"taitavia käsityöntekijöitä -- mutta töiden suunnittelijoiksi ei heillä ole näyttänyt olevan tarvittavia ominaisuuksia.\" \n\nIslam \"on ollut ilmeisenä esteenä taloudelliselle yritteliäisyydelle. Usko sallimukseen vaikuttaa lamauttavasti, pitkät paastot ovat haitallisia uutteralle työskentelylle\" ja erinäiset säädökset ovat ehkäisseet elinkeinojen harjoittamista.\n\nLähteet \n\nOppikirjat\nVuoden 1965 kirjat\nSuomalaiset tietokirjat"}
{"id": "504747", "url": "https://fi.wikipedia.org/wiki/Metro%20Radio%20Arena", "title": "Metro Radio Arena", "text": "Metro Radio Arena on areena Newcastlessa, Englannissa. Aareenalla järjestetään konsertteja ja muita tapahtumia, kuten jääkiekko- ja koripallo-otteluita. Areena käyttävät Newcastle Eagles ja Newcastle Vipers. Areenalle mahtuu konserteissa noin 11 000 katsojaa.\n\nAiheesta muualla\n Viralliset internetsivut\n\nYhdistyneen kuningaskunnan jäähallit\nNewcastle upon Tynen rakennukset ja rakennelmat"}
{"id": "1054941", "url": "https://fi.wikipedia.org/wiki/Kyl%C3%A4neuvosto", "title": "Kyläneuvosto", "text": "Kyläneuvosto (, lyhenne сельсове́т, selsovet) oli työtätekevien edustajain neuvostoihin kuulunut paikallinen valtiovallan elin Neuvostoliiton maaseudulla. Muita alimman tason neuvostoja olivat taajamaneuvosto sekä kaupunkineuvosto sellaisissa kaupungeissa, joita ei ollut jaettu piireihin.\n\nKyläneuvosto käsitti väestön määrästä riippuen 15–35 edustajaa, jotka valittiin yleisillä vaaleilla kahden vuoden kausiksi. Edustajat kokoontuivat vähintään kuudesti vuodessa järjestettyihin istuntoihin valiten joukostaan toimeenpanevan komitean sekä joukon lautakuntia. Kyläneuvoston toimivaltaan kuului paikallista taloutta ja palveluita koskevien asioiden ratkaiseminen, yleinen järjestyksenvalvonta sekä talousarvion laatiminen. Äänestäjien lisäksi ne olivat vastuussa toiminnastaan ylemmän tason neuvostoille.\n\nNeuvostoliiton hajoamisen jälkeen kyläneuvosto on säilynyt paikallisena hallintoelimenä eräissä entisissä neuvostotasavalloissa. Venäjällä ne on korvattu vuoden 2003 jälkeisen hallintouudistuksen mukaisella kuntajärjestelmällä, mutta eräillä alueilla kuten Dagestanissa ja Nenetsiassa sana selsovet esiintyy yhä maalaiskuntien nimissä.\n\nKatso myös\n Piiri\n\nLähteet\n\nNeuvostoliiton hallintoelimet"}
{"id": "372796", "url": "https://fi.wikipedia.org/wiki/Grenadiini", "title": "Grenadiini", "text": "Grenadiini on granaattiomenan siementen kuorikerroksista puristettua alkoholitonta siirappimaista mehua eli sokeripitoista liuosta, jota on saanut ainakin punaisen ja vihreän värisenä. Sitä käytetään juomasekoituksiin maun ja värin antamiseen. Grenadiinia myydään hyvinvarustetuissa elintarvikeliikkeissä ja Alkossa.\n\nLähteet\n\nAiheesta muualla \n\nRuoanlaitto"}
{"id": "1476870", "url": "https://fi.wikipedia.org/wiki/Gossau%20%28St.%20Gallen%29", "title": "Gossau (St. Gallen)", "text": "Gossau on kaupunki Sveitsissä Sankt Gallenin kantonissa. Kaupungissa on runsaat 18 000 asukasta.\n\nMaantiede \nGossau sijaitsee Glattjoen pohjoisrannalla kumpuilevassa Mittellandissa Sankt Gallenin kaupungin länsipuolella.\n\nLiikenne \nMoottoritie A1 ja SBB:n rautatie Winterthurista Sankt Galleniin kulkevat Gossaun kautta. Gossausta lähtee myös SBB:n rautatie pohjoiseen Weinfeldeniin ja SOB:n rautatie etelään Herisauhun.\n\nLähteet\n\nViitteet\n\nAiheesta muualla \n\nSankt Gallenin kantonin kunnat\nSveitsin kaupungit"}
{"id": "1103765", "url": "https://fi.wikipedia.org/wiki/Pilvi%C5%A1kiai", "title": "Pilviškiai", "text": "Pilviškiai on kauppala Lounais-Liettuassa, Marijampolėn läänissä, Vilkaviškisin kunnallispiirissä lähellä Venäjän (Kaliningradin alue) rajaa. Vuonna 2001 kauppalassa asui 1 493 asukasta.\n\nLähteet \n\nLiettuan kauppalat\nMarijampolėn lääni"}
{"id": "1733459", "url": "https://fi.wikipedia.org/wiki/Pohjan%20pappila", "title": "Pohjan pappila", "text": "Pohjan pappila (ruots. Pojo prästgård tai Dalkarby prästgård) on historiallinen pappila Pohjan entisessä kunnassa Raaseporissa Uudellamaalla. Pappilan omisti Raaseporin seurakuntayhtymä aina vuoteen 2013 asti, jolloin pappila myytiin yksityiselle taholle. Pappila ympäristöineen on suojeltu.\n\nPohjan pappilan nykyinen päärakennus on valmistunut 1700-luvulla. Seinien laudoitus ja ikkunat ovat peräisin 1800-luvun lopun remontista. Pohjan pappila on sijainnut samalla paikalla ainakin 1200-luvulta asti. Päärakennus on leveärunkoinen ja mansardikattoinen. Siihen on myöhemmin lisätty altaanityyppiset siipiosat. Pohjan pappilan pihapiiriin kuuluu myös monia vanhoja talousrakennuksia, kuten väentupa, joka toistaa pappilan rakennusmuotoa.\n\nLähteet \n\nPohja\nRaaseporin rakennukset ja rakennelmat\nSuomen pappilat\nSuomen 1700-luvulla rakennetut rakennukset ja rakennelmat"}
{"id": "621690", "url": "https://fi.wikipedia.org/wiki/Tarzan%20ja%20Oparin%20aarteet", "title": "Tarzan ja Oparin aarteet", "text": "Tarzan ja Oparin aarteet (Tarzan and the Jewels of Opar) on Edgar Rice Burroughsin viides Tarzan-romaani. Tarina julkaistiin ensin All-Story Cavalier Weekly -lehden jatkosarjana marras–joulukuussa 1916. Kirjana sen julkaisi ensimmäisenä A. C. McClurg & Co. vuonna 1918. \n\nSuomeksi kirjan julkaisi Karisto A. J. Salosen suomentamana vuonna 1923. Seppo Ilmarin suomennoksen ovat julkaisseet Taikajousi vuonna 1966, Kauppakirjapaino vuonna 1971, WSOY vuonna 1974 ja Kirjayhtymä vuonna 1990.\n\nLähteet\n\nAiheesta muualla\nTarzan ja Oparin aarteet Gutenberg-projektissa \nEdgar Rice Burroughs Summary Project page for Tarzan and the Jewels of Opar \n\nEdgar Rice Burroughsin romaanit\nTarzan-kirjat"}
{"id": "1167155", "url": "https://fi.wikipedia.org/wiki/Sallan%20lukio", "title": "Sallan lukio", "text": "Sallan lukio on kurssimuotoinen luokaton lukio Sallassa Lapin maakunnassa. Lukio on perustettu 1966.\n\nKoulu toimii samassa rakennuksessa Sallatunturin koulun kanssa.\n\nLähteet \n\nSuomen lukiot\nSalla"}
{"id": "1290918", "url": "https://fi.wikipedia.org/wiki/Richard%20Pesola", "title": "Richard Pesola", "text": "Richard Pesola (4. huhtikuuta 1888 Köyhäjoki, Kaustinen – 7. syyskuuta 1945 New York) oli amerikansuomalainen toimittaja.\n\nKansakoulun käynyt Pesola muutti vuonna 1905 Yhdysvaltoihin, jossa hän työskenteli kaivosmiehenä. Vuonna 1906 hän liittyi Amerikan sosialistiseen puolueeseen. Pesola työskenteli Toveri, Työmies ja Eteenpäin -lehtien toimittajana sekä työväenjärjestöjen puhujana ja toimitsijana. Vuosina 1935–1937 hän oli Työmiehen ja myöhemmin Eteenpäin -lehden päätoimittaja. Pesolan kirjalliseen tuotantoon kuuluu kertomuskokoelma Sorretun poluilta (1909).\n\nEteenpäin-lehden päätoimittajana ollessaan Pesola löydettiin New Yorkin kadulta tajuttomana. Hän kuoli viikkoa myöhemmin sairaalassa tajuihinsa tulematta. Selvittämättä jääneen tapauksen taustalla epäiltiin olleen poliittisia syitä. Talvisodan aikana Pesolan toimittama Eteenpäin oli tukenut voimakkaasti Neuvostoliiton tarkoitusperiä Suomessa.\n\nTeoksia\n Professori Werner Sombart sosialismia sotkemassa. Astoria: Toveri, s.a.\n Sorretun poluilta: kertomuskokoelma. Astoria: Toverin kustannusyhtiö, 1909.\n\nLähteet\n\nAmerikansuomalaiset henkilöt\nYhdysvaltalaiset päätoimittajat\nVuonna 1888 syntyneet\nVuonna 1945 kuolleet"}
{"id": "667633", "url": "https://fi.wikipedia.org/wiki/Blastfighter", "title": "Blastfighter", "text": "Blastfighter on italialais-ranskalais-yhdysvaltalainen b-elokuva vuodelta 1984.\n\nJuoni \n\nJake \"Tiger\" Sharp on entinen poliisi, joka sai 8 vuoden vankeustuomion ammuttuaan vaimonsa murhaajan. Tuomion päätyttyä hän palaa kotiseudulleen ja haluaa viettää rauhallista elämää. Rauha kuitenkin rikkoutuu, kun salametsästäjät, mukana entinen ystävä, ampuvat kasoittain eläimiä ja jättävät ne kitumaan. Tästä alkaa raivoisa ajojahti.\n\nArvioita\nVideo-oppaassa vuodelta 1994 Sam Inkinen kutsuu elokuvaa stressivapaaksi videoroinaksi ja antaa sille yhden tähden viidestä, mikä vastaa sanallista arviota ”huono”.\n\nLähteet\n\nIndependent-elokuvat\nVuoden 1984 italialaiset elokuvat\nItalialaiset toimintaelokuvat\nVuoden 1984 ranskalaiset elokuvat\nRanskalaiset toimintaelokuvat\nVuoden 1984 yhdysvaltalaiset elokuvat\nYhdysvaltalaiset toimintaelokuvat"}
{"id": "1339176", "url": "https://fi.wikipedia.org/wiki/Dogonin%20kieli", "title": "Dogonin kieli", "text": "Dogon on dogonien puhumien murteiden tai erillisten kielten ryhmä Malin kaakkoisosassa ja rajaseudulla Burkina Fasossa. Niiden puhujia on noin 500 000 henkeä. Vuoden 2009 väestönlaskennan mukaan dogonia puhuu äidinkielenään 7,2 % Malin väestöstä.\n\nDogonin puhujat asuvat etupäässä Malin Moptin alueen Bandiagaran, Koron, Bankassin, Douentzan ja Djennén sekä Ségoun alueen Tominianin piireissä. Se jakautuu lukuisiin kielimuotoihin, jotka eivät aina ole keskenään ymmärrettäviä. Dogonia on pidetty gurilaisena kielenä, mutta nykyään sen katsotaan kuuluvan nigeriläis-kongolaisten kielten voltalais-kongolaiseen ryhmään.\n\nDogonissa on seitsemän vokaalia ja osittainen vokaaliharmonia. Tooneja on kaksi, mutta niiden merkitys ei ole kovin suuri. Nominiluokkia esiintyy vain sukulaisten nimityksissä. Verbillä on perfekti- ja imperfektimuodot sekä apusanoilla muodostettavia aika- ja tapaluokkia. Perussanajärjestys on SVO.\n\nDogon sai Malin kansallisen kielen statuksen vuonna 1979. Kirjoitettua kieltä on kehitetty varsinkin Sanghanin seudulla puhuttua toro-soon varianttia varten. Muina kielinään osa puhujista käyttää fulania, bambaraa ja ranskaa.\n\nLähteet\n\nViitteet\n\nBurkina Fason kielet\nMalin kielet\nNigeriläis-kongolaiset kielet"}
{"id": "1536076", "url": "https://fi.wikipedia.org/wiki/Kunisaki", "title": "Kunisaki", "text": "Kunisaki () on Japanin kaupunki Kyūshūn saarella Ōitan prefektuurissa. Se sijaitsee prefektuurin pohjoisosassa Kunisakin niemimaalla Seton sisämeren rannikolla. Niemimaan keskiosassa kaupungin länsirajalla kohoaa Futagovuori, jolta säteittäisesti virtaavat joet ovat muodostaneet kapeita ja pitkänomaisia laaksoja. Kunisakissa on 27 790 asukasta (elokuussa 2019) ja sen pinta-ala on 318,10 neliökilometriä.\n\nYhteydet Kunisakin niemimaalta Seton sisämeren kautta Japanin keskiosiin ovat historiallisesti olleet vahvat. Heian-kaudella alueelle kehittyi vuoristobuddhalainen kulttuuri (Rokugō manzan), josta muistona on säilynyt useita temppeleitä, kuten Futago-ji ja Monjusen-ji, ja lukuisia buddhalaisia kiviveistoksia. Edo-kaudella valtaosa nykyisen kaupungin alueesta kuului Kitsukin daimiokuntaan ja oli Matsudaira-klaanin hallinnassa. Kunisakin kaupunki perustettiin vuonna 2006, kun aiempi Kunisakin maaseutukaupunki ja kolme muuta maaseutukaupunkia, Aki, Kunimi ja Musashi, liitettiin toisiinsa. Merkittäviä elinkeinoja ovat riisin, mikan-mandariinien, mansikoiden ja kukkien viljely, kalastus ja nykyisin myös korkeateknologinen teollisuus.\n\nKaupungin kaakkoisosassa meren rannalla toimii Ōitan lentoasema, joka avattiin vuonna 1971.\n\nKuvia\n\nLähteet\n\nAiheesta muualla \n\n Kaupungin internetsivut \n\nŌitan prefektuurin kaupungit"}
{"id": "982070", "url": "https://fi.wikipedia.org/wiki/Kadui", "title": "Kadui", "text": "Kadui () on kaupunkimainen taajama Vologdan alueella Venäjällä. Se sijaitsee lähellä Sudaan laskevan Voronjoen suuta 170 kilometriä Vologdasta länteen. Taajama on Kaduin piirin keskus. Sen kautta kulkee Pietarin ja Vologdan välinen rautatie. Asukkaita on 11 300 henkeä (vuonna 2010).\n\nPaikkakunta on saanut alkunsa vuonna 1906 rakennetusta rautatieasemasta, joka nimettiin lähellä sijainneen kylän mukaan. Vuonna 1918 siitä tuli volostin ja vuonna 1927 hallintopiirin keskus.\n\nKaduissa toimii Tšerepovetsin voimalaitos, elintarvike- ja puunjalostusteollisuutta sekä kalankasvattamo. Taajamassa on kolme keskikoulua, ammattikoulu, taidekoulu, lasten luomistyön keskus, kultturitalo, museo, poliklinikka ja sairaala.\n\nLähteet\n\nAiheesta muualla\n Kaduin piirin sivusto  \n\nKaduin piiri\nVologdan alueen kaupunkimaiset taajamat"}
{"id": "205482", "url": "https://fi.wikipedia.org/wiki/Tajik%20Air", "title": "Tajik Air", "text": "Tajik Air ()  (ent. Tajikistan Airlines) on Tadžikistanin kansallinen lentoyhtiö, joka on perustettu vuonna 1924. Yhtiön solmukohtana toimii Dušanben kansainvälinen lentoasema, josta yhtiö operoi 18 kohteeseen 15 koneen laivastollaan. Tajik Airin pääkonttori sijaitsi pääkaupunki Dušanbessa. 1\n\n4. tammikuuta 2019  Tajik Air lopetti toiminnan  ja mutta se palasi säännölliseen liikennöintiin uudellleen 2023.\n\nHistoria\n\nAlkuvaiheet (1924-1951) \n\nTajik Air aloitti toimintansa 3. syyskuuta 1924 Aeroflotin jaostona. Yhtiön ensimmäinen reitti operoitiin Buharasta Dušanbeen Junkers F 13 -koneella. Yhtiö on maailman seitsemänneksi vanhin edelleen toimintaa harjoittava lentoyhtiö. Vuonna 1937 yhtiö organisoitiin uudeksi yhtiöksi, joka nimetiin Tajik Territorial Department of Civil Air Fleetiksi. Uusi yhtiö hankki Junkers Ju-52 -koneen ja uuden Lisunov Li-2 -koneen, jolla Tajik Territorial Department of Civil Air Fleet operoi ensimmäisen lennon Stalinabadin ja Moskovan välillä.\n\n(1951-1988) \n\nVuonna 1951 Antonov An-2 ja vuonna 1952 Iljušinin valmistama Iljušin Il-12 liittyivät Tajik Territorial Department of Civil Air Fleetin laivastoon. Iljušin Il-12 -koneella lanseerattiin uusi reitti Stalinabadista Sotšiin. Vuosien 1956 ja 1964 aikana yhtiön laivastoon hankittiin lisäksi Mil Mi-4 -helikopteri, Iljušin Il-14 -tyyppinen matkustajakone, Iljušin Il-18 -matkustajakone ja Antonov An-6 -tyyppinen kone, jolla voitiin lentää korkeammalla kuin Antonov An-2 -koneella.\n\nTajik Territorial Department of Civil Air Fleetin ensimmäinen suihkumoottorikone liittyi laivastoon 1970-luvulla. Uusi kone oli Tupolev Tu-154 -tyyppinen matkustajakone, jolla voitiin kuljettaa jopa 170 matkustajaa. Tupolevin ohella laivastoon liittyi myös Jakovlevin valmistama Jakovlev Jak-40 ja Antonov An-26 sekä Antonov An-28 -koneet. 1988 yhtiön nimi muutettiin Tajik Civil Aviation Admistrationiksi.\n\nKohteet\n\nLaivasto\n\nLähteet\n\nAiheesta muualla \n Tajik Airin viralliset kotisivut \n\nTadžikistanilaiset lentoyhtiöt\nEntiset Aeroflotin jaostot"}
{"id": "535091", "url": "https://fi.wikipedia.org/wiki/Sarah%20Barrable-Tishauer", "title": "Sarah Barrable-Tishauer", "text": "Sarah Barrable-Tishauer (s. 6. heinäkuuta 1988) on kanadalainen näyttelijä. Hänet tunnetaan Liberty Van Zandtin roolista televisiosarjassa Degrassi: The Next Generation. Sen lisäksi hänellä on ollut rooli Gregory Hinesin televisioelokuvassa The Red Sneakers (2002).\n\nTorontossa syntynyt Barrable-Tishauer on musta juutalainen. Hän voitti vuonna 2002 jaetun Young Artist -palkinnon. Hän ei ole pelkkä näyttelijä, vaan myös etevä tanssija ja muusikko.\n\nAiheesta muualla \n  \n Viralliset sivut  \n\nKanadalaiset televisionäyttelijät\nVuonna 1988 syntyneet\nElävät henkilöt\n\nen:Sarah Barrable-Tishauer"}
{"id": "1169703", "url": "https://fi.wikipedia.org/wiki/Yuri%20Landman", "title": "Yuri Landman", "text": "Yuri Landman (s. 1. helmikuuta 1973 Zwolle, Etelä-Hollanti) on alankomaalainen muusikko, soitinrakentaja, pedagogi ja  sarjakuvataiteilija. Hän tuli tunnetuksi kitaristina Zoppo-yhtyeessä, jota hän oli perustamassa vuonna 1998. 2000-luvulla alkaneella soolourallaan hän on kehittänyt improvisaatioon, itse rakentamiinsa kitaraefekteihin ja muokattuihin kitaroihin perustuvaa soittotekniikkaa. Hän on tehnyt yhteistyötä muun muassa Lee Ranaldon ja Thurston Mooren (Sonic Youth), Rhys Chathamin Bart Hopkinin ja Jad Fairin kanssa.\n\nElämäkerta\nHollantilaista Yuri Landmania on tituleerattu keksijä-muusikoksi. Vuonna 2001 hän rakensi ensimmäisen oman soittimensa palvelemaan kokeellista musiikkia, ja pian tämän jälkeen hän sai mainetta kokeellisen musiikin kentällä. Viimeisen seitsemän vuoden aikana Landman on pitänyt yli 100 Tee se itse -soitinrakennustyöpajaa Euroopassa ja Amerikassa. Työpajoja hän on pitänyt musiikkifestivaaleilla, musiikkiin ja taiteeseen keskittyneissä akatemioissa, konserttipaikoilla ja taidetapahtumissa. Hänen töistään ovat kirjoittanneet muun muassa The Guardian, Pitchfork, CNN, Premier Guitar, El País, ja hän on tehnyt yhteistyötä mm. Sonic Youth-, dEUS- ja Melt-Banana-yhtyeiden kanssa.\n\nBibliografia \n Je Mag Alles met me Doen (1997) \n Het Verdiende loon (1998) \n Nice Noise, Preparations and Modifications for Guitar - Yuri Landman & Bart Hopkin, (2012 Experimental Musical Instruments) \n Sound Art - prof. Holger Schulze & prof. Sanne van Krogt, 2020, Bloomsbury Publishing,  Pickups and Strings, p460-470 \n 1991, 2021, Sherpa & Hypercustom books\n\nDiskografia\n Zoppo - Chi pratica lo impare zoppicare lp (1998)\n Zoppo - Nontonnen promo 7\" (1998)\n Zoppo - Double the fun splitt 7\" (1999)\n Zoppo - Belgian Style Pop cd (1999)\n Avec Aisance - Vivre dans l'aisance cd (2004)\n Yuri Landman Ensemble & Jad Fair - That's Right, Go Cats (2012, cd Siluh Records, lp Thick Syrup Records)\n Bismuth - s/t, (2014, Geertruida Records)\n\nDokumentti \n Alles, tot Dit, 2013\n\nKatso myös \n Moodswinger\n\nAiheesta muualla \n www.hypercustom.nl \n\nAlankomaalaiset kitaristit\nAlankomaalaiset säveltäjät\nMulti-instrumentalistit\nSoitinrakentajat\nVuonna 1973 syntyneet\nElävät henkilöt\nSoitinten keksijät"}
{"id": "1546275", "url": "https://fi.wikipedia.org/wiki/WorldSkills-kilpailu", "title": "WorldSkills-kilpailu", "text": "WorldSkills-kilpailu (eng. WorldSkills Competition), eli ammattitaidon maailmanmestaruuskilpailu, on joka toinen vuosi järjestettävä nuorten kansainvälinen ammattitaitokilpailu. Kilpailussa ratkotaan maailmanmestaruudet noin 50 lajissa, jotka edustavat ammatillisen koulutuksen eri aloja. Aikaisemmin tapahtuma on tunnettu nimellä Skill Olympics, suomeksi Taito-olympialaiset. Ensimmäinen kilpailu järjestettiin vuonna 1950. Kilpailujen taustaorganisaatio on WorldSkills International.  \n\nJoka toinen vuosi ammattitaitoiset nuoret eri puolilta maailmaa kokoontuvat kilpailemaan ammattitaidoissa yleisön edessä. Kilpailijat on valittu edustajiksi kansallisten karsintojen kautta. Kilpailu kestää neljä päivää. \n\nSuomen ammattitaitomaajoukkue osallistui kilpailuun ensimmäistä kertaa vuonna 1989 Birminghamissä. Suomessa ammattitaitokilpailutoiminnasta ja joukkueen lähettämisestä vastaa Skills Finland ry.\n\nWorldSkills Helsinki 2005 \n\nWorldSkills-tapahtuma järjestettiin Suomessa vuonna 2005. Kilpailu käytiin Helsingin Messukeskuksessa toukokuussa 2005. Kilpailuun osallistui noin 700 nuorta 38 eri maasta ja kilpailulajeja oli noin 40. Kävijöitä nelipäiväisessä tapahtumassa oli yhteensä 118 000, mikä tekee WorldSkills Helsinki 2005 -tapahtumasta yhden kävijämäärältään suurimmista Messukeskuksessa koskaan järjestetyistä tapahtumista. \n\nSuomi oli MM-kilpailujen neljänneksi menestyksekkäin maa Sveitsin, Korean ja Saksan jälkeen. Suomi voitti neljä kultaa, yhden hopean ja kolme pronssia sekä 17 diplomia keskitasoa paremmista suorituksista.\n\nAikaisemmat kilpailut\n\nTulevat kilpailut \n47.\n2024:\nLyon, Ranska\n\nUlkoiset linkit \n\n WorldSkills International - virallinen sivusto \n WorldSkills International - Portaali, joka keskittyy kilpailuihin \n WorldSkills-säätiö \nKansainväliset kilpailut\n\nTyö"}
{"id": "1434278", "url": "https://fi.wikipedia.org/wiki/Hiushein%C3%A4t", "title": "Hiusheinät", "text": "Hiusheinät (Loudetia) on heinäkasvien (Poaceae) heimoon kuuluva kasvisuku. Sukuun kuuluu 26 lajia.\n\nHiusheiniä tavataan muun muassa Afrikan savanneilla.\n\nLajeja \n Loudetia arundinacea\n Loudetia flammida\n Loudetia flavida\n Loudetia kagerensis\n Loudetia phragmitoides\n Loudetia simplex – ruostehiusheinä\n Loudetia togoensis\n\nLähteet"}
{"id": "1638275", "url": "https://fi.wikipedia.org/wiki/Stoker%20%28elokuva%29", "title": "Stoker (elokuva)", "text": "Stoker on vuonna 2013 ensi-iltansa saanut brittiläis-yhdysvaltalainen jännityselokuva, jonka on ohjannut eteläkorealainen Park Chan-wook ja käsikirjoittanut Wentworth Miller (nimimkerkillä Ted Foulke). Sen pääosia esittää Mia Wasikowska, Matthew Goode ja Nicole Kidman. Elokuva on Park Chan-wookin ensimmäinen englanninkielinen elokuva.\n\nElokuva on omistettu tuottaja Tony Scottille, joka kuoli tuotannon päätyttyä.\n\nAsetelma \nIsänsä traagisen kuoleman jälkeen, 18-vuotissyntymäpäivänään, India Stoker (Mia Wasikowska) tapaa Charlien (Matthew Goode), karismaattisen setänsä, jonka olemassaolosta hänellä ei ollut tietoakaan. Lohduttaakseen Indiaa ja hänen epävakaata äitiään Evelyniä (Nicole Kidman), rauhallinen ja miellyttävän oloinen mies muuttaa heidän luokseen. Pian kuitenkin selviää, että Charlien ilmestyminen heidän elämäänsä ei ollut ollenkaan sattumaa ja tämän shokeeraava menneisyys voi vaikuttaa suuresti Indian tulevaisuuteen, tai tuhota sen kokonaan.\n\nNäyttelijät\n\nLähteet\n\nAiheesta muualla \n Virallinen sivusto \n \n\nVuoden 2013 yhdysvaltalaiset elokuvat\nVuoden 2013 brittiläiset elokuvat\nYhdysvaltalaiset jännityselokuvat\nBrittiläiset jännityselokuvat\nYhdysvaltalaiset kauhuelokuvat\nBrittiläiset kauhuelokuvat\nYhdysvaltalaiset independent-elokuvat\nBrittiläiset independent-elokuvat\nSarjamurhaajaelokuvat\nPark Chan-wookin ohjaamat elokuvat\nSearchlight Picturesin elokuvat"}
{"id": "88807", "url": "https://fi.wikipedia.org/wiki/Krytsin%20kieli", "title": "Krytsin kieli", "text": "Kryzin eli krytsin kieli (kryziksi кърыцIаь мез, qryc’ä mez) on kryzien puhuma dagestanilainen kieli. Sitä puhutaan Azerbaidžanin Quban piirin Kryzin kylässä ja sen lähikylissä sekä eräissä muissa Pohjois-Azerbaidžanin kylissä. 1990-luvulla puhujia arvioitiin olevan noin 8 000 henkeä.\n\nKryz kuuluu dagestanilaisten kielten lezgiläiseen ryhmään. Se jakautuu neljään murteeseen. Kryziä käytetään vain kotikielenä. Kirjakielenään kryzit käyttävät azeria, joka on vaikuttanut voimakkaasti kielen rakenteeseen. Paikoitellen kryzit osaavat myös lezgiä.\n\nLähteet\n\nAiheesta muualla\n John M. Clifton, Janfer Mak, Gabriela Deckinga, Laura Lucht, and Calvin Tiessen: The Sociolinguistic Situation of the Kryz in Azerbaijan (SIL International, 2005) \n\nAzerbaidžanin kielet\nDagestanilaiset kielet"}
{"id": "943592", "url": "https://fi.wikipedia.org/wiki/Lego%20RoboRiders", "title": "Lego RoboRiders", "text": "Lego RoboRiders oli erittäin lyhytikäinen Lego Technicin alasarja. Tuotteita valmistettiin vuosina 1999–2001. Sarjaan kuului seitsemän varsinaista pakettia ja neljä promootiossa käytettyä pakettia. RoboRidersin seuraajana toimi suuremman suosion saanut Bionicle-sarja.\n\nRoboRiders"}
{"id": "1326660", "url": "https://fi.wikipedia.org/wiki/Adri%C3%A1n%20Beltr%C3%A9", "title": "Adrián Beltré", "text": "Adrián Beltré Pérez (s. 7. huhtikuuta 1979 Santo Domingo) on dominikaanilainen baseballpelaaja, joka on vuodesta 2011 lähtien edustanut MLB-liigan Texas Rangersiä. Hänen pelipaikkansa on kolmosvahti.\n\nBeltré teki MLB-debyyttinsä Los Angeles Dodgersin riveissä vasta 19-vuotiaana kesäkuussa 1998. Hänet on urallaan valittu neljästi MLB:n tähdistöotteluun.\n\nLähteet\n\nAiheesta muualla \n\nDominikaanilaiset baseballpelaajat\nVuonna 1979 syntyneet\nElävät henkilöt"}
{"id": "1095433", "url": "https://fi.wikipedia.org/wiki/Louis%20S%C3%A9gura", "title": "Louis Ségura", "text": "Louis Ségura (23. heinäkuuta 1889 Sidi Bel Abbès, Ranskan Algeria – 1963) oli syntyperältään espanjalainen, Ranskaa edustanut voimistelija ja kaksinkertainen olympiamitalisti. Hän sai yksilökilpailussa pronssia vuoden 1908 kesäolympialaisissa Lontoossa ja hopeaa vuoden 1912 kesäolympialaisissa Tukholmassa.\n\nLähteet \n\nRanskalaiset voimistelijat\nRanskalaiset olympiamitalistit\nVuonna 1889 syntyneet\nVuonna 1963 kuolleet"}
{"id": "765835", "url": "https://fi.wikipedia.org/wiki/Radium%20Round", "title": "Radium Round", "text": "Radium Round on 1999 julkaistu Waltarin seitsemäs albumi.\n\nAlbumi nousi Suomen virallisen listan sijalle 33.\n\nKappaleet\n\nKokoonpano\n Roope Latvala – kitara\n Kärtsy Hatakka – laulu, basso, kosketinsoitin\n Jariot Lehtinen – kitara, laulu\n Janne Parviainen – rummut\n\nArvostelut \n Soundi:\n\nLähteet\n\nAiheesta muualla \n \n \n\nWaltarin albumit\nVuoden 1999 albumit"}
{"id": "1422115", "url": "https://fi.wikipedia.org/wiki/Bogdan%20Kiselevit%C5%A1", "title": "Bogdan Kiselevitš", "text": "Bogdan Aleksandrovitš Kiselevitš (; s. 14. helmikuuta 1990 Tšerepovets, Venäjän SFNT, Neuvostoliitto) on venäläinen jääkiekkopuolustaja, joka pelaa KHL-joukkue TsSKA Moskovassa.\n\nUra\n\nSeuraura\nKiselevitš on Severstal Tšerepovetsin kasvatti. Hän debytoi seuran miesten kakkosjoukkueessa vain 15-vuotiaana Venäjän kolmanneksi korkeimmalla sarjatasolla Pervaja Ligassa kaudella 2005–2006. Kaudella 2006–2007 Kiselevitš oli joukkueen tehokkain puolustaja tehoilla 3+15=18, kuten myös seuraavalla kaudella 2007–2008 tehoilla 8+15=23. Hän siirtyi samalla kaudella TsSK VVS Samaraan pelaamaan lähinnä Venäjän toiseksi korkeimmalle sarjatasolle Vysšaja Ligaan. WHL-joukkue Tri-City Americans varasi Kiselevitšin 60. pelaajana CHL:n varaustilaisuudessa 2008. Hän ei kuitenkaan koskaan siirtynyt CHL:ään. Kauden 2008–2009 Kiselevitš aloitti samassa liigassa HK Lipetskin joukkueessa, mutta hän palasi kesken kauden kasvattajaseuransa Severstal Tšerepovetsin kakkosjoukkueeseen.\n\nKaudella 2009–2010 Kiselevitš nousi Severstal Tšerepovetsin KHL-joukkueeseen, jossa hän pelasi tulokaskautensa aikana 43 runkosarjaottelua ilman tehopisteitä. Kiselevitš teki KHL-debyyttinsä runkosarjan avauskierroksella 13. syyskuuta 2009 vieraissa Avtomobilist Jekaterinburgia vastaan. Hän sai ottelussa jääaikaa 10.56 minuuttia. Kiselevitš pelasi osan kaudestaan myös Venäjän nuorten sarja MHL:n Almaz Tšerepovetsissa, jonka sisäisen tehotilaston voiton hän jakoi Aleksandr Aljoškinin kanssa lukemalla +13. Kaudella 2010–2011 Kiselevitš teki KHL:ssä 26 runkosarja- ja neljässä playoff-ottelussa tehot 3+5=8. Hän teki KHL-uransa avausmaalin 2. lokakuuta 2010 Vitjaz Podolskia vastaan. \n\nKaudella 2013–2014 Kiselevitš oli Severstalin tehokkain puolustaja tehoilla 3+10=13. Hän pelasi kauden aikana myös KHL:n tähdistöottelussa. Toukokuussa 2014 Kiselevitš teki Severstalin kanssa kaksivuotisen jatkosopimuksen. Vain runsas viikko myöhemmin seura kuitenkin kauppasi hänet TsSKA Moskovaan. Kaudella 2014–2015, 7. joulukuuta 2014 Kiselevitš valittiin KHL:n viikon puolustajaksi. Toukokuussa 2016 hän teki TsSKA:n kanssa kaksivuotisen jatkosopimuksen. Kaudella 2016–2017 Kiselevitš oli pudotuspeleissä joukkueen paras syöttäjä ja jakoi sisäisen pistepörssin voiton Stéphane Da Costan kanssa tehoilla 2+6=8.\n\nKiselevitš nousi kaudella 2017–2018 TsSKA:n varakapteeniksi.\n\nMaajoukkueura\n\nKiselevitš oli voittamassa olympiakultaa venäläisten olympiaurheilijoiden joukkueessa 2018. Hän edusti Venäjää MM-kilpailuissa vuonna 2017, jolloin hän voitti pronssia. Kiselevitš jakoi joukkueensa sisäisen tehotilaston voiton Vladislav Gavrikovin kanssa lukemalla +9. Hänet valittiin Suomea vastaan pelatun pronssiottelun päätteeksi Venäjän ottelun parhaaksi pelaajaksi. Yhteensä Kiselevitš on pelannut 35 A-maaottelua tehopistein 3+7=10.\n\nTilastot\n\nLähteet\n\nViitteet\n\nVenäläiset jääkiekkoilijat\nVenäläiset olympiavoittajat\nVuonna 1990 syntyneet\nElävät henkilöt"}
{"id": "1702614", "url": "https://fi.wikipedia.org/wiki/Eseosa%20Aigbogun", "title": "Eseosa Aigbogun", "text": "Eseosa Mandy Aigbogun (s. 23. toukokuuta 1993 Zürich) on sveitsiläinen jalkapalloilija, pelipaikaltaan puolustaja. Hän on pituudeltaan 166-senttimetrinen. Hän edustaa italialaisseura AS Romaa ja on pelannut Sveitsin naisten maajoukkueessa vuodesta 2013.\n\nAigbogun edusti kotimaassaan FC Zürichiä vuosina 2009–2011 ja FC Baselia vuosina 2011–2016. Hän edusti saksalaista 1. FFC Turbine Potsdamia kausina 2016–2018 ja ranskalaista Paris FC:tä kausina 2018–2023.\n\nAigbogun on pelannut Sveitsin naisten maajoukkueessa ennen vuoden 2023 MM-kilpailujen alkua 91 maaottelua ja tehnyt niissä kolme maalia.\n\nLähteet \n\nSveitsiläiset jalkapalloilijat\nVuonna 1993 syntyneet\nElävät henkilöt"}
{"id": "775477", "url": "https://fi.wikipedia.org/wiki/Javi%20M%C3%A1rquez", "title": "Javi Márquez", "text": "Javier \"Javi\" Márquez Moreno (s. 11. toukokuuta 1986 Barcelona, Katalonia, Espanja) on espanjalainen jalkapalloilija. Hän oli pelipaikaltaan keskikenttäpelaaja. Hän edusti vuonna 2020 päättyneellä pelaajaurallaan Espanjan Primera Divisiónissa Espanyolia, Mallorcaa, Elcheä ja Granadaa. Uransa loppupuolella hän pelasi yhden vuoden Yhdysvalloissa New York Cosmosin joukkueessa.\n\nUra \nMárquez on Espanyolin kasvatti. Ensiesiintymisensä edustusjoukkueessa hän teki 19. syyskuuta 2009 ottelussa Deportivo La Coruñaa vastaan. Hän pelasi ottelussa 30 minuuttia tullen vaihdosta kentälle Ben Saharin tilalle.\n\n20. joulukuuta 2009 hän onnistui tekemään ensimmäisen maalinsa pääsarjassa kotiottelussa Almeríaa vastaan.\n\nAiheesta muualla \n Esittely Espanyolin virallisella sivustolla \n\nEspanjalaiset jalkapalloilijat\nVuonna 1986 syntyneet\nElävät henkilöt"}
{"id": "1643958", "url": "https://fi.wikipedia.org/wiki/Axel%20von%20Knorring", "title": "Axel von Knorring", "text": "Frans Axel Herman von Knorring (12. kesäkuuta 1860 Helsinki – 6. marraskuuta 1904 Helsinki) oli suomalainen insinööri ja valtiopäivämies.\n\nVon Knorringin vanhemmat olivat prokuraattori Eugen von Knorring ja Helena Schwenzon ja puoliso vuodesta 1885 Louise Marie Boss. Von Knorring valmistui koneinsinööriksi 1880 ja työskenteli valmistuttuaan insinöörinä sekä Venäjällä että Englannissa, jossa hän myös avioitui. Kotimaahan palattuaan von Knorring toimi useiden eri yritysten teknillisenä johtajana, samoin kuin omassa insinööritoimistossa. Hän oli myös Teknikern-lehden toimittaja ja osallistui alansa yhdistys- ja yhteistyöhön.\n\nAxel von Knorring perusti vuonna 1890 teknillisen alan tuontiyrityksen Axel von Knorringin Teknillinen Toimisto, nykyisin teknisen tukkukaupan yritys Knorring Oy Ab. Vuonna 1891 yritys toi maahan Suomen ensimmäisen kapearaiteisen rautatien veturin, jonka oli valmistanut saksalainen Krauss & Co. Yritys toi maahan myös muun muassa Baldwin Locomotive Worksin valmistamia vetureita, Schenckin teollisuusvaakoja ja englantilaisen A. C. Wells'in lamppuja ja valaisimia. Knorring edusti myös Åbo Jernmanufakturin valmistamia kassakaappeja. Axel von Knorringin kuoltua yritykseen johtoon tuli  insinööri Johannes Borenius.\n\nVon Knorring oli aatelissäädyssä edustaja valtiopäivillä 1894, 1897 ja 1900.\n\nLähteet\n\nSuomalaiset insinöörit\nSuomalaiset toimittajat\nSuomalaiset aateliset\nSuomen suuriruhtinaskunnan aatelissäädyn valtiopäivämiehet\nVuonna 1860 syntyneet\nVuonna 1904 kuolleet"}
{"id": "708858", "url": "https://fi.wikipedia.org/wiki/Oleg%20Skripot%C5%A1ka", "title": "Oleg Skripotška", "text": "Oleg Ivanovitš Skripotška (), (s. 24. joulukuuta 1969 Nevinnomyssk, Neuvostoliitto) on venäläinen kosmonautti. Hänet laukaistiin 7. lokakuuta 2010 ensimmäiselle avaruuslennolleen Sojuz-lennolla TMA-01M. Hän liittyi ISS-avaruusaseman retkikunta 25:n miehistöön. Hän jatkoi avaruusasemalla retkikunta 26:n miehistössä.\n\nAiheesta muualla\n\n \nNASA\nRetkikunta 25:tä edeltävä haastattelu (4.8.2010)\n\nVenäläiset avaruuslentäjät\nVuonna 1969 syntyneet\nElävät henkilöt"}
{"id": "74403", "url": "https://fi.wikipedia.org/wiki/Midas", "title": "Midas", "text": "Midas () oli muinaisen Fryygian toinen kuningas, joka on jäänyt historiaan kreikkalaisen mytologian ansiosta. Midas hallitsi isänsä Gordioksen kuoltua Fryygian valtakuntaa kahdeksannen vuosisadan viimeisillä vuosikymmenillä ennen ajanlaskun alkua. \n\nKimmerialaisten hyökättyä Fryygiaan ja tuhottua hänen kaupunkinsa Midaksen kerrotaan tehneen itsemurhan juomalla härän verta. Muutamat tutkijat arvelevat, että veri olisi mahdollisesti muuttunut myrkylliseksi sen seisottua pitkään. Myrkyllisyyden olisi ilmeisesti aiheuttanut botuliini. Vuonna 1957 muinaisen Fryygian pääkaupungista Gordionista löydettiin hauta, jonka sanotaan olleen Midaksen. Ilmeisesti Midas oli haudattu puiseen arkkuun, joka oli 50 metriä korkean savesta tehdyn hautakummun sisässä.\n\nMyytit\nTarun mukaan Silenos oli harhautunut pois muiden sileeneiden luota lähdettyään juovuksissa harhailemaan. Midas otti harharetkeläisen huomaansa, kunnes kymmenen päivän kuluttua palautti tämän Dionysoksen luokse. Tästä kiitollisena Dionysos antoi Midaksen toivoa mitä tahansa. Hän toivoi, että kaikki mihin hän koskee muuttuu kullaksi. Toive toteutui, mutta myös ruoka, juoma, ja Midaksen yrittäessä halata tytärtään tämäkin muuttui kullaksi. Lopulta kuningas joutui katumaan pyyntöään ja luopumaan lahjastaan. \n\nAristoteleen mukaan legenda kertoo Midaksen kuolleen nälkään ahneen toivomuksensa seurauksena. Joissakin tarinoissa hän pyysi jumalilta kiroustaan anteeksi ja se kumottiin. Mammonaa karttava Midas ryhtyi Panin seuraajaksi. Kerran Apollonin ja Panin kilpaillessa soittotaidoissa Midas ilmoitti vuorenjumala Tmolokselle olevansa tyytymätön tämän päätökseen valita Apollon voittajaksi. Tästä rangaistukseksi Apollon kasvatti Midakselle aasin korvat.\n\nLähteet\n\nAiheesta muualla \n\nKreikkalainen mytologia"}
{"id": "79589", "url": "https://fi.wikipedia.org/wiki/Medianomi", "title": "Medianomi", "text": "Medianomi (amk) on 240 opintopisteen laajuinen ammattikorkeakoulututkinto. Suomessa medianomeja kouluttaa tällä hetkellä 16 ammattikorkeakoulua ja opinnot kestävät noin 4 vuotta. Medianomikoulutuksen saaneet henkilöt voivat toimia viestinnän alalla erilaisissa tehtävissä. Medianomit erikoistuvat muun muassa seuraaviin tehtäviin:\n\n AV-ala\n kuvaus\n leikkaus\n käsikirjoittaminen\n tuottaminen\n äänittäminen ja äänisuunnittelu\n graafinen suunnittelu\n 3D-visualisointi\n kulttuurituottaminen\n radio- ja TV-journalismi\n lehtijournalismi\n verkkoviestintä ja uusmedia\n yhteisöviestintä\n mainonnan suunnittelu\n\nHistoria \nMedianomin tutkinto oli alun perin opistoasteinen tutkinto, jonka pystyi suorittamaan Tampereen taiteen ja viestinnän oppilaitoksessa ja Torniossa Länsi-Lapin Ammatti-instituutissa. Ensimmäiset medianomit aloittivat opiskelunsa vuonna 1991. Tutkinnon suorittaneet ovat opiskelleet laaja-alaisen viestinnän alan tutkinnon.\n\nYksi uuden tutkinnon aloittamisen syistä oli se, että Yleisradio oli lopettamassa oman koulutuksensa Radio- ja tv-instituutissa, ja medianomin koulutus luotiin av-alan peruskoulutukseksi. Myöhemmin medianomi-koulutukseksi alettiin kutsua kaikenlaista viestinnän alan koulutusta graafisesta suunnittelusta perinteiseen tv-tuotannon opiskeluun.\n\nKun kaikki opistoasteiset koulutukset muuttuivat ammattikorkeakouluiksi, myös medianomin tutkinnosta tuli amk-tutkinto. Vanhan medianomin tutkinnon on pystynyt päivittämään täydennyskoulutuksena. \n\nMedianomit voivat työskennellä useissa ammateissa ja tehtävissä, esimerkiksi graafisena suunnittelijana, toimittajana, tiedottajana, art directorina, valokuvaajana tai tuottajana.\n\nLähteet\n\nAiheesta muualla \nViestintä, medianomi (Opintoluotsi) \nElokuva ja televisio, medianomi (Opintoluotsi) \nJournalismi, medianomi (Opintoluotsi) \n\nAmmattikorkeakoulututkinnot\nKulttuurialan tutkinnot"}
{"id": "1446860", "url": "https://fi.wikipedia.org/wiki/How%20to%20Socialise%20and%20Make%20Friends", "title": "How to Socialise and Make Friends", "text": "\n\nHow to Socialise and Make Friends on australialaisen alternative rock-yhtye Camp Copen toinen studioalbumi, jonka julkaisi Poison City Records ja Run for Cover Records 2. maaliskuuta 2018. Albumilta on julkaistu kaksi singleä, \"The Opener\" ja \"How to Socialise and Make Friends\".\n\nKappaleet\n\nArvostelut \n Pitchfork: 7.8/10\n The Guardian:\n\nLähteet \n\nYhdysvaltalaiset alternative rock -albumit\nVuoden 2018 albumit"}
{"id": "694755", "url": "https://fi.wikipedia.org/wiki/Pyh%C3%A4n%20nimen%20katedraali", "title": "Pyhän nimen katedraali", "text": "Pyhän nimen katedraali () on roomalaiskatolinen katedraali Chicagossa Yhdysvalloissa ja Chicagon roomalaiskatolisen arkkihiippakunnan tuomiokirkko, joka vihittiin käyttöön 21. marraskuuta 1875. Se rakennettiin vuoden 1871 suuressa tulipalossa tuhoutuneiden kahden kirkon tilalle. Katedraalin suunnitteli arkkitehti Patrick Charles Keely.\n\nLähteet \n\nChicagon rakennukset ja rakennelmat\nNational Register of Historic Places -kohteet Chicagossa\nYhdysvaltain katedraalit\nKivikirkot\nKristinusko Illinois’ssa"}
{"id": "1042163", "url": "https://fi.wikipedia.org/wiki/Buurivillakko", "title": "Buurivillakko", "text": "Buurivillakko (Senecio inaequidens) on monivuotinen villakkolaji, jota esiintyy alkuperäisenä Etelä-Afrikassa.\n\nBuurivillakon tyveltä puutunut varsi kasvaa 30:stä 80:een senttimetriä korkeaksi. Se on kalju tai niukkakarvainen, tavalliseti runsaasti siirottavasti haarainen. Lehdet ovat melko tasasoukkia, harmahtavanvihreitä, sepiviä, suippokärkisiä. Mykerön ulkosuomujen kärki on ruskea, laita kalvomaisen ripsilaiteinen. Siirottavat kielikukat ovat kullankeltaisia.\n\nLähteet \n Hämet-Ahti, Leena, Kurtto, Arto, Lampinen, Raino, Piirainen, Mikko, Suominen, Juha, Ulvinen, Tauno, Uotila, Pertti & Väre, Henry. 2005. Lisäyksiä ja korjauksia Retkeilykasvion neljänteen painokseen. Lutukka 21:73.\n\nAiheesta muualla \n Suomen Lajitietokeskus: Buurivillakko – Senecio inaequidens\n\nVillakot"}
{"id": "1690680", "url": "https://fi.wikipedia.org/wiki/Riina%20Baer", "title": "Riina Baer", "text": "Riina Baer (s. 20. helmikuuta 1993) on suomalainen salibandyn pelaaja, pelipaikaltaan puolustaja.\n\nBaer on pelannut Naisten Salibandyliigassa eli nykyisessä F-liigassa kaudesta 2016–2017 alkaen oululaisessa SS Rankoissa Ankoissa. Hän on kuuden kauden aikana pelannut liigassa 112 runkosarjaottelua, joissa hän on tehnyt 27 maalia ja antanut 34 maalisyöttöä, sekä 16 pudotuspeliä, joissa hän on tehnyt kuusi maalia ja saanut kaksi syöttöpistettä. Hän saavutti SM-pronssia vuonna 2021.\n\nLähteet \n\nSuomalaiset salibandyn pelaajat\nVuonna 1993 syntyneet\nElävät henkilöt"}
{"id": "1049885", "url": "https://fi.wikipedia.org/wiki/Durhamin%20piispa", "title": "Durhamin piispa", "text": "Durhamin piispa on Englannin kirkon Durhamin hiippakunnan piispa. Vuoteen 1836 Durhamin piispalla oli Englannissa poikkeuksellinen ruhtinaspiispan arvo, eli hänelle kuului hiippakunnassaan myös maallista valtaa.\n\nReformaation jälkeinen aika\n\n1800-luvulta nykypäivään\n\nLuettelot piispoista\n\nit:Antica diocesi di Durham"}
{"id": "59828", "url": "https://fi.wikipedia.org/wiki/Klaksv%C3%ADk", "title": "Klaksvík", "text": "Klaksvík on Färsaarten toiseksi suurin kaupunki. Kaupunki sijaitsee Borðoyn saarella, joka on yksi Färsaarten pohjoissaarista (fääriksi Norðoyar).\n\nHistoria\nEnsimmäiset asutuksen merkit Klaksvíkin alueella ovat peräisin viikinkiajalta, mutta vasta 1900-luvulla alue yhdistyi muodostaen laajemman ja modernimman färsaarelaisen kaupungin, josta tuli pohjoissaarten ja laajemminkin Färsaarten kulttuurin ja kaupan keskus.\n\nMaantiede\nKlaksvík sijaitsee kahdella vierekkäin sijaitsevalla niemellä. Kaupungissa on tärkeä satama, joka palvelee kalateollisuutta ja sen modernia kalastusveneistöä. Alun perin alueella sijaitsi neljä maatilaa. Aikoinaan niistä kehittyi neljä kylää, Vágur, Myrkjanoyri, Gerðar ja Uppsalar, jotka lopulta yhdistyivät muodostaen Klaksvíkin kaupungin vuonna 1938. Kaupungin syntymisen aiheuttavana tekijänä oli alueelle perustettu pohjoisten saarten keskusvarasto.\n\nTalous\n\nYritykset\nPerheomisteinen, vuonna 1888 perustettu panimo Föroya Bjór sijaitsee Klaksvíkissä. Alusta asti panimon symbolina on toiminut pässi. Elokuusta 2007 lähtien Föroya Bjór on ollut Färsaarten ainoa oluen ja virvoitusjuomien valmistaja, kun Restorffs Bryggjarí meni konkurssiin.\n\nLiikenne\nLeirvíkiin johtavan merenalaisen tunnelin (Norðoyatunnilin) avaamisesta asti huhtikuussa 2006 Klaksvíkistä on yhteys Färsaarten muille saarille ja nykyään Klaksvík on yksi Färsaarten pääsatamista. Tunnelin myötä on käynnistynyt useita hankkeita, muun muassa uusi teollisuusalue tunnelin sisäänkäynnin liepeillä.\n\nNähtävyydet\n\nKristianinkirkko\n\nVuonna 1963 rakennettu Christianskirkjan on Skandinavian ensimmäinen muinalaisnorjalaiseen tyyliin rakennettu kirkko. Kattorakenteet on toteutettu samalla viikinkityylillä, joka on säilynyt färsaarelaisissa keittiöissä ja kyläkirkoissa. Tämä avoin kattorakenne on osoittautunut erityisen sopivaksi kirkkorakennuksiin, sillä tämäntyyppisten kirkkojen akustiikka on parempi kuin muiden vastaavankokoisten kirkkojen. Kirkko on omistettu Toisen maailmansodan aikana kuolleille merimiehille.\n\nYstävyyskaupungit\n  - Murmansk, Venäjä\n  - Wick, Skotlanti\n  - Sisimiut, Grönlanti\n  - Kópavogur, Islanti\n  - Trondheim, Norja\n  - Norrköping, Ruotsi\n  - Tampere, Suomi\n  - Grenå, Tanska\n  - Odense, Tanska\n\nKatso myös\n Klaksvíkar Ítróttarfelag (Klaksvíkin jalkapallojoukkue)\n Luettelo Färsaarten kaupungeista\n\nAiheesta muualla\n Faroeislands.dk: Klaksvík Faroeislands.dk \n Tourist information\n www.klaksvik.fo - Klaksvíkin verkkosivu  \n Alueen turistineuvonta\n\nFärsaarten kylät"}
{"id": "448336", "url": "https://fi.wikipedia.org/wiki/David%20DeFeis", "title": "David DeFeis", "text": "David DeFeis (s. 4. tammikuuta 1961) on yhdysvaltalainen laulaja, lauluntekijä, kosketinsoittaja sekä Virgin Steele -yhtyeen keulahahmo. Hän on ainoana jäljellä yhtyeen vuonna 1981 perustetusta alkuperäisestä kokoonpanosta. DeFeis on tehnyt suurimman osan Virgin Steelen kappaleista. DeFeis on valmistunut musiikkikorkeakoulusta, jossa hän tapasi myös erään Virgin Steelen basisteista Joyey O´Reillyn. DeFeis valmistui 1981. Pianotunnit hän aloitti kuusivuotiaana, ja 11-vuotiaana hän esiintyi ensimmäisen metallibändinsä Phoenixin kanssa. Virgin Steeleen hän päätyi vastattuaan lehti-ilmoitukseen. Hän soittaa Virgin Steelen levyillä useita soittimia, mutta kertoo itse että varsinaisesti osaa soittaa vain pianoa/koskettimia.\n\nYhdysvaltalaiset kosketinsoittajat\nYhdysvaltalaiset laulajat\nVuonna 1961 syntyneet\nElävät henkilöt"}
{"id": "243955", "url": "https://fi.wikipedia.org/wiki/OMX%20Helsinki%2025", "title": "OMX Helsinki 25", "text": "OMX Helsinki 25 (OMXH25, aiemmin HEX25 ja FOX) on Helsingin pörssin osakeindeksi. Se on markkina-arvopainotettu indeksi, joka koostuu Helsingin pörssin 25 vaihdetuimmasta osakkeesta. Yksittäisen osakelajin paino on rajoitettu 10 %:iin. Indeksiin kuuluvat osakelajit tarkistetaan kaksi kertaa vuodessa (1. helmikuuta ja 1. elokuuta) ja osakepainot neljä kertaa vuodessa (1. helmikuuta, 1. toukokuuta, 1. elokuuta ja 1. marraskuuta). OMXH25-indeksiä käytetään vertailuindeksinä erilaisten suomalaisten osakesalkkujen hoidossa.\n\nIndeksin ISIN-tunnus on FI0008900212.\n\nHistoria \nIndeksin laskenta alkoi 4. maaliskuuta 1988 nimellä FOX ja arvolla 500. Yksittäisen osakkeen maksimi painoarvo rajoitettiin 20 prosenttiin 1. marraskuuta 1995. Indeksin uudeksi nimeksi tuli HEX25 ja osakkeen maksimipainoarvoksi 10 prosenttia 1. elokuuta 2001. Myöhemmin helmikuussa 2002 Helsingin pörssi aloitti markkinat indeksiin perustuvalle indeksiosuusrahastolle. HEX25-nimi vaihtui nykyiseen käytössä olevaan OMX Helsinki 25 -nimeen 15. marraskuuta 2004.\n\nKoostumus \nIndeksin koostumus helmikuussa 2023.\n\nLähteet\n\nAiheesta muualla \n Nasdaq Nordic: OMX Helsinki 25 -koostumus\n Kauppalehti: OMXH25-indeksi\n\nSeulonnan keskeiset artikkelit\nLuettelot taloudesta"}
{"id": "1543206", "url": "https://fi.wikipedia.org/wiki/Us%20%28elokuva%29", "title": "Us (elokuva)", "text": "Us on vuonna 2019 ensi-iltansa saanut yhdysvaltalainen kauhuelokuva, jonka on ohjannut, käsikirjoittanut ja osittain tuottanut Jordan Peele. Elokuvan pääosia näyttelee Lupita Nyong'o, Winston Duke, Elisabeth Moss ja Tim Heidecker.\n\nNäyttelijät\n\nLähteet\n\nAiheesta muualla \n Viralliset kotisivut  \n \n \n\nVuoden 2019 yhdysvaltalaiset elokuvat\nYhdysvaltalaiset kauhuelokuvat\nSlasher-elokuvat\nUniversal Picturesin elokuvat"}
{"id": "549852", "url": "https://fi.wikipedia.org/wiki/Assat", "title": "Assat", "text": "Assat on kunta Pyrénées-Atlantiquesin departementissa Akvitanian hallintoalueella Ranskassa. Kunnassa oli 1 479 asukasta vuoden 1999 väestönlaskennassa. Assatin pinta-ala on 9 neliökilometriä.\n\nLähteet \n\nPyrénées-Atlantiquesin kunnat"}
{"id": "1591448", "url": "https://fi.wikipedia.org/wiki/Borisovon%20metroasema", "title": "Borisovon metroasema", "text": "Borisovo () on yksi Moskovan metron asemista. Se avattiin 2. joulukuuta 2011.\n\nLähteet \n\nMoskovan metroasemat"}
{"id": "1158803", "url": "https://fi.wikipedia.org/wiki/A%20Definite%20Maybe", "title": "A Definite Maybe", "text": "A Definite Maybe on suomalaisyhtye Indican kappale heidän järjestyksessään seitsemänneltä, Shine -nimiseltä studioalbumilta. Nuclear Blast julkaisi kappaleen albumin ensimmäisenä singlenä 6. joulukuuta 2013. \n\nKappaleen lyriikkavideo julkaistiin yhtyeen kanavalla videopalvelu YouTubessa 20. tammikuuta 2014. Kuten edeltänyt single \"Älä kanna pelkoa\", tämä single ei myöskään noussut listoille.\n\nKappaleet\n\nLähteet\n\nVuoden 2013 kappaleet\nIndican kappaleet"}
{"id": "1161480", "url": "https://fi.wikipedia.org/wiki/L%C3%A4tk%C3%A4%20lent%C3%A4%C3%A4", "title": "Lätkä lentää", "text": "”Lätkä lentää” on jääkiekkoseura Saimaan Pallon kannatuslaulu, jonka levytti alun perin Erkki Liikanen vuonna 1981.\n\nKappaleen sävelsi ja sovitti Heikki Annala ja sanoitti lappeenrantalainen Heikki Hopponen SaiPan silloisen toiminnanjohtajan Sirkka-Liisa Rantsin tilauksesta. Alkuperäisen version esitti Erkki Liikanen taustallaan helsinkiläismuusikoista koottu Lätkä-Lasset-yhtye. Kappaleesta äänitettiin myös instrumentaaliversio, jossa soitti kitaristi Taisto Wesslin. Kappaleet julkaistiin SaiPan kustantamalla vinyylisinglellä vuonna 1981.\n\nImatralainen Osmo’s Cosmos -yhtye on sittemmin tehnyt kappaleesta kaksi versiota. Vuoden 1997 versiossa mukana on myös kitaristi Jarmo Nikku, ja vuoden 2008 versiossa taustalaulajina ovat Marko Annala, Jouni Hynynen ja Antti Hyyrynen.\n\nKappaleen uusimman version teki Hockey Club Lepran Sonnit eli HC LeSo vuonna 2015. Kokoonpanoon kuului Anal Thunderin, Kotiteollisuuden, Mokoman ja Stam1nan jäseniä, Laineen Kasperi sekä SaiPan edustusjoukkueen kuoro. Kappaleen äänitti ja miksasi Miitri Aaltonen.\n\nLiikasen ja Osmo’s Cosmosin versiot ovat mukana SaiPan 60-vuotisjuhlakauden kunniaksi vuonna 2008 julkaistulla levyllä. Jälkimmäinen Osmo’s Cosmosin versioista on julkaistu myös Sydän on sinivalkoinen – sinivalkoista lätkämusaa -kokoelma-albumilla (2009). Kappaleet soivat myös jokaisessa SaiPan kotiottelussa.\n\nSinglen kappaleet\n\nLähteet\n\nAiheesta muualla \n\n ”Lätkä lentää” (2008) SaiPan YouTube-kanavalla\n ”Lätkä lentää” (2015) SaiPan YouTube-kanavalla\n\nKannatuslaulut\nSaimaan Pallo\nVuoden 1981 kappaleet\nErkki Liikasen kappaleet"}
{"id": "1744332", "url": "https://fi.wikipedia.org/wiki/Mustamets%C3%A4kenguru", "title": "Mustametsäkenguru", "text": "Mustametsäkenguru (Dorcopsis atrata) on Papua-Uusi-Guineassa elävä harvinainen metsäkengurulaji. Sen uhanalaisuuteen on vaikuttanut elinympäristön häviäminen ja metsästys.\n\nMustametsäkenguru painaa 1,8–2,3 kg. Selkäpuoli on musta, vatsapuoli ruskea. Nenä on leveä ja karvaton, korvat pienet ja pyöreät. Eturaajat ovat vahvat, mutta takajalat ovat suhteellisen hennot, ja toisin kuin monet muut kengurut, mustametsäkenguru ei ole erityisen kova hyppijä.\n\nMustametsäkenguruita tavataan vain Goodenough-saarella Papua-Uusi-Guineassa. Se elää vuorenrinteiden trooppisissa tammimetsissä, missä maata peittää paksu sammalten, jäkälien ja  saniaisten matto. Metsä muuttuu kaskiviljelyn vuoksi ruohomaaksi, jolloin kenguruiden elinalue pienenee. Kengurut tulevat myös ajoittain laaksoihin, missä niitä on metsästetty.\n\nLähteet \n\nKengurut\nUhanalaiset nisäkkäät"}
{"id": "1008134", "url": "https://fi.wikipedia.org/wiki/Theodore%20Reed", "title": "Theodore Reed", "text": "Theodore Reed (18. kesäkuuta 1887 Cincinnati, Ohio – 22. helmikuuta 1959 San Diego, Kalifornia) oli yhdysvaltalainen elokuvaohjaaja, mutta toimi myös näyttelijänä, käsikirjoittajana ja tuottajana. Hän oli Yhdysvaltain elokuva-akatemian johtajan virassa vuodet 1933–1934.\n\nReed syntyi vuonna 1887 Ohion Cincinnatissa ja kävi koulua Michiganin yliopistossa Ann Arborin kaupungissa. Reed aloitti viihdeuransa käsikirjoittana Douglas Fairbanksin tuotantoyhtiö Douglas Fairbanks Picturesilla vuonna 1918. Samana vuonna hän myös teki elokuvadebyyttinsä, mutta teki loppujen lopuksi vain kolme elokuvaa. Vuonna 1921 Reed teki ohjausdebyyttinsä The Nut, jossa pääosaa esitti Douglas Fairbanks.\n\n1920-luvulla Reed toimi tuotantopäällikkönä Fairbanksin tuotantoyhtiössä ja työskenteli muun muassa Fairbanksin arvostetuimmassa elokuvassa Bagdadin varas (1924). Äänielokuvien alkuaikoina Reed alkoi työskennellä United Artistsilla ohjaajana. Vuonna 1932 Reedistä tuli apulaistuottaja ja vuonna 1936 Reed palasi ohjaamaan. Hän ohjasi muun muassa elokuvia Tropiikin öitä (1938), I'm from Missouri (1939) ja Those Were the Days! (1940).\n\nTheodore Reed kuoli 71-vuotiaana 22. helmikuuta 1959 San Diegossa, Kaliforniassa.\n\nAiheesta muualla \n \n \n \n\nYhdysvaltalaiset elokuvaohjaajat\nYhdysvaltalaiset elokuvakäsikirjoittajat\nYhdysvaltalaiset elokuvatuottajat\nYhdysvaltalaiset näyttelijät\nYhdysvaltalaiset elokuvanäyttelijät\nYhdysvaltalaiset mykkäelokuvien näyttelijät\nVuonna 1887 syntyneet\nVuonna 1959 kuolleet"}
{"id": "1671617", "url": "https://fi.wikipedia.org/wiki/Peene", "title": "Peene", "text": "Peene on Saksan Mecklenburg-Etu-Pommerin osavaltiossa Vorpommern-Greifswaldin piirikunnan Mecklenburgische Seenplattessa virtaava 83 kilometriä pitkä joki, joka muodostaa Peenen vesistön pääuoman alajuoksun. Joen valuma-alueen pinta-ala on 5 110 neliökilometriä. Se alkaa Kummerower Seestä ja laskee Itämereen päätyvään Peenestromiin Anklamissa.\n\nJoen kulku \nJoki alkaa Kummerower Seestä, joka ei ole sen varsinainen lähdejärvi. Peenenimeä käytetään järven ylipuolisistakin vesistön osista, mutta niiden nimiin liitetään jokin selventävä etuliite. Nykyään käytetään pelkkää Peene-nimeä järvestä alkavasta pääuoman osasta alaspäin. Kummerower See on 11 kilometriä pitkä ja 4,6 kilometriä leveä järvi, jonka vedenpinnan korkeus on tavallisesti 0,2–0,3 metriä mpy. Joki alkaa järven pohjoisrannasta ja se virtaa mutkitellen kohti koillista. Demmin pikkukaupungin kohdalla siihen yhtyy kaakkoispuolelta Tollense ja luoteispuolelta Trebel. Ne ovat Peenen suurimmat sivujoet. Samalla Peene saapuu alavaan jokilaaksoon, jossa se kääntyy Loitzin kohdalla kohti itää ja itäkaakkoa. Se ohittaa ensin Jarmenin ja sitten Anklamin kaupunkiin. Jarmenin jälkeen alkaa jokilaakson tulva-alueella kosteikkoinen osuus. Myös Anklamin jälkeen alkava joen suistoalue on kosteikkoinen. Joki saapuu Oderinhaffin länsiosaan, jossa virtaa Itämerelle Peenestromin salmi tai joki.\n\nEtymologiaa \nSaksankielinen nimi palautuu vanhaan slaavilaiseen nimeen Pěna, joka on tarkoittanut sanaa ”Schaum” eli vaahtoa. Joen nimi tarkoittaisi siten ”vaahtoavaa jokea”.\n\nVesistön valuma-alue \nJoen suurin latvahaara ja sen suurimmat sivujoet ovat samaa suuruusluokkaa, joten kansalaisten pääuomaksi nimeämällä valitsema vesistöreitti otetaan tässä tarkastelun pohjaksi. Pääuomaan kuulu alajuoksun Peenejoki, joka alkaa Kummerower Seestä ja laskee Itämeressä Peenestromiin. Järveen tulevat latvahaarat ovat lähes samanarvoiset. Ne laskeutuvat järveen yli 60 metrin korkeudelta ylänköalueelta. Niistä on tähän valittu pääuomaan Peenen- ja Dahmerin kanavat, Malchiner See ja Westpeene. Alla olevaan taulukkoon on koottu vesistöalueen sivu-uomia. Tietojen lähteet on luetteloitu taulukon alle ja ne on yksilöity taulukon oikeassa sarakkeessa.\n\nLähteet: 1 = , 2 = , 3 = , 4 = , 5 = , 6 =\n\nLähteet\n\nHuomioita\n\nViitteet\n\nAiheesta muualla \n\nSaksan joet\nMecklenburg-Etu-Pommeri\nItämeren pääaltaaseen laskevat vesistöt"}
{"id": "1653014", "url": "https://fi.wikipedia.org/wiki/Gunnar%20Emil%20Bonsdorff", "title": "Gunnar Emil Bonsdorff", "text": "Gunnar Emil Bonsdorff (16. maaliskuuta 1877 Turku – 25. helmikuuta 1943 Helsinki) oli suomalainen diplomi-insinööri ja yritysjohtaja.\n\nBonsdorffin vanhemmat olivat kollegiasessori, lääkäri Erik Johan Emil Bonsdorff ja Hedvig Emilia Rotkirch ja puoliso vuodesta 1908 Sigrid (Syssy) Linnea Rose Marie Bergqvist. Vuonna 1896 Helsingissä ylioppilaaksi tullut Bonsdorff valmistui diplomi-insinööriksi 1900. Valmistuttuaan hän toimi Kankaan paperitehtaan insinöörinä 1900–1901, teki opintomatkan Wieniin ja työskenteli sitten Saksassa ja Yhdysvalloissa vuoteen 1904. Bonsdorff oli Valkeakosken paperitehtaan insinööri 1904–1905, paperitehtaan johtaja Ranskassa 1905–1906, Nokian teknillinen johtaja 1906–1918 ja toimeenpaneva johtaja 1918–1919 ja Kymi-yhtiön teknillinen johtaja vuodesta 1919. Hänellä oli myös useita alansa luottamustoimia, kuten Suomen vesivoimayhdistyksen puheenjohtajuus. Nokian suojeluskunnan päällikkönä Bonsdorff toimi 1918 ja myöhemmin vielä rahastonhoitajana.\n\nLähteet\n\nSuomalaiset insinöörit\nSuomalaiset yritysjohtajat\nNokian henkilöstö\nVuonna 1877 syntyneet\nVuonna 1943 kuolleet"}
{"id": "1034898", "url": "https://fi.wikipedia.org/wiki/K%C3%A4pp%C3%A4r%C3%A4n%20hautausmaa", "title": "Käppärän hautausmaa", "text": "Käppärän hautausmaa on Porissa Käppärän kaupunginosassa sijaitseva hautausmaa, joka on kaupungin suurin ja kulttuurihistoriallisesti arvokkain hautausmaa. Vuonna 1884 käyttöön otetun Käppärän hautausmaan pinta-alaltaan 18 hehtaaria ja siellä on noin 27 400 hautapaikkaa. Käppärään on haudattu yhteensä noin 76 000 vainajaa.\n\nHautausmaalla sijaitsee useita merkittäviä rakennuksia ja muistomerkkejä, joista tunnetuin on vuonna 1903 valmistunut Juseliuksen mausoleumi. Hautausmaalla on myös kaksi siunauskappelia. Hautausmaan tuntumassa Maantiekadun toisella puolella sijaitsee Porin ortodoksinen kirkko. Käppärän hautausmaa on osa Porin kansallista kaupunkipuistoa, ja se kuuluu myös Museoviraston inventoimiin valtakunnallisesti merkittäviin rakennettuihin kulttuuriympäristöihin.\n\nHistoria \nKäppärän hautausmaa on järjestyksessään Porin kolmas hautausmaa, joka korvasi Käppärän Hampustenmäellä sijainneen nykyään Porin vanhana hautausmaana tunnetun hautausmaan. Uusi hautausmaa sijoitettiin silloisen kaupunkialueen ulkopuolelle Hirsipuunmäkenä tunnetulle paikalle, ja vihittiin käyttöön 29. kesäkuuta 1884. Hautausmaata on sittemmin laajennettu 1970- ja 1980-luvuilla, ja vuonna 1989 sen rinnalle vihittiin käyttöön Uudessaniityssä sijaitseva Porin metsähautausmaa.\n\nKäppärän hautausmaalla on useita historiallisesti arvokkaita porilaisten teollisuus- ja kauppiassukujen sukuhautoja. Muita merkittäviä muistomerkkejä ovat muun muassa sisällissodan punaisten joukkohaudan muistomerkki, talvisodan pommituksissa kuolleiden W. Rosenlew Ab:n työläisten yhteishauta sekä vankeudessa kuolleiden SKP:n jäsenten yhteishauta. \nsekä vuoden 1955 jäämiinaonnettomuudessa kuolleet pojat.\nTunnettuja Käppärään haudattuja henkilöitä ovat muun muassa teatterineuvos Sylvi Salonen, jääkiekkoilija Arto Javanainen sekä uinnin olympiamitalisti Arvo Aaltonen.\n\nRakennuksia ja muistomerkkejä\n\nSiunauskappelit \n\nHautausmaan siunauskappelit ovat valmistuneet vuosina 1891 ja 1960. Vanhempi kappeli tunnetaan nimellä Pieni kappeli ja uudempi niemellä Iso kappeli. Vuonna 1891 valmistuneen kappelin suunnitteli arkkitehti Brynolf Blomqvist ja se on yksi Suomen vanhimmista siunauskappeleista. Ison kappelin on suunnitellut arkkitehti Keijo Valli. Sen ulkoseinässä on kuvanveistäjä Jussi Vikaisen reliefi Enkeli ja purjeenlaskija.\n\nJuseliuksen mausoleumi \n\nVuonna 1903 valmistunut Juseliuksen mausoleumi, joka on yksi Porin tunnetuimmista nähtävyyksistä. Mausoleumin rakennutti liikemies F. A. Jusélius 11-vuotiaana kuolleen tyttärensä Sigridin hautapaikaksi ja muistomerkiksi. Arkkitehti Josef Stenbäckin suunnittelema rakennus tunnetaan erityisesti Akseli Gallen-Kallelan suunnittelemista freskoista. Nykyään nähtävillä olevat maalaukset eivät kuitenkaan ole alkuperäiset, vaan ne Gallen-Kallelan poika Jorma Gallen-Kallela maalasi ne 1930-luvulla uudelleen rakennuksen vaurioiduttua tulipalossa. Gallen-Kallelan freskojen lisäksi mausoleumissa on nähtävissä usean muun taiteilijan suunnittelemia koristeluja.\n\nMenneiden sukupolvien ja unohdettujen vainajien muistomerkki \nIson kappelin ja Juseliuksen mausoleumin välissä sijaitsee arkkitehti Kaj Nordmanin suunnittelema Menneiden sukupolvien ja unohdettujen vainajien muistomerkki, joka paljastettiin vuonna 1985 hautausmaan 100-vuotisjuhlien yhteydessä. Muistomerkin tekstin on laatinut professori Unto Salo. Sen vieressä on 1954 valmistunut Aimo Tukiaisen pronssinen Tyttö, lintu ja kala -suihkuallas.\n\nToverihauta \nJuseliuksen mausoleumin tuntumassa sijaitsevaan Toverihautaan on haudattu noin 100 sisällissodan taisteluissa kaatunutta tai sodan loppuvaiheessa teloitettua punakaartilaista. Poliittisen tilanteen vuoksi haudalle saatiin muistomerkki vasta talvisodan jälkeen keväällä 1940. Varat muistomerkkiin lahjoitti kansanedustaja Nestori Aronen. Joukkohautaan haudatut vainajat siunattiin vasta vuonna 2018, jolloin siunauksen toimitti piispa Kaarlo Kalliala.\n\nTunnettuja Käppärän hautausmaalle haudattuja \n\nArvo Aaltonen\nFanny Ahlfors\nAntti Airio\nMartti J. Ekblom\nMargit Eskman\nVäinö Hahta\nReino Hannula\nUuno Helminen\nAxel Niklas Herlin\nJohan Arvid Hjorth\nVeikko Hoffrén\nIlmari Holmlund\nOlavi Jalkanen\nArto Javanainen\nF. A. Jusélius\nAltti Järvinen\nOiva Kaivola\nMatti Kauppinen\nEstella Ketola\nMaunu Kohijoki\nOnni Kyrö\n\nOiva Lennes\nOlli F. Linnainmaa\nAugust Lipsanen\nKarl Johan Lönegren\nLeo Marmio\nFrans Edvard Molander\nHugo Nuorsaari\nJussi Rainio\nLeevi Rantalaiho\nFrans Rapola\nWilho Rewell\nHugo Rosenlew\nWilhelm Rosenlew\nAarne Salonen\nSylvi Salonen\nMusa Silver\nEdith Sohlström\nGustaf Svensberg\nK. E. Varho\nF. O. Viitanen\nJussi Hakulinen\n\nLähteet\n\nAiheesta muualla\n\n \n\nPorin hautausmaat\nValtakunnallisesti merkittävät rakennetut kulttuuriympäristöt Suomessa"}
{"id": "473051", "url": "https://fi.wikipedia.org/wiki/Alpine%20%28automerkki%29", "title": "Alpine (automerkki)", "text": "Alpine (myös Alpine-Renault tai Renault Alpine) on ranskalainen urheilu- ja kilpa-automerkki jonka Renault omistaa. Jean Rédélé perusti valmistajayhtiön Société des Automobiles Alpine vuonna 1955 Dieppessä. Yhtiö siirtyi Renaultin omistukseen vuonna 1973.\n\nAlpinen tuotanto lakkautettiin alun perin 1995. Renault herätti merkin uudelleen henkiin 2017.\n\nLokakuussa 2022 yhtiö esitteli Alpine Alpenglow vetyauton. Auto on yksipaikkainen konseptiauto, jonka inspiraation sanotaan olevan peräisin Formula 1- ja FIA World Endurance Championship -sarjoista. Auto on suunnattu ratakäyttöön. Yritys ei ole kertonut yksityiskohtia sen moottorista, mutta yritys viittaa hybridijärjestelmään ja vetyä käyttävään polttomoottoriin.\n\nMoottoriurheilussa \nYrityksen Alpine A110 menestyi rallissa 1970-luvulla ja Alpine voitti valmistajien mestaruuden rallin maailmanmestaruussarjassa vuonna 1973.\n\nMerkki esiintyy Formula 1 -sarjassa nimellä Alpine F1 Team.\n\nVuonna 2013 merkki osallistui European Le Mans Series (ELMS) -sarjaan nimellä Signatech Alpine. Seuraavana vuonna merkki osallistui FIA WEC -sarjaan ja Le Mansin 24 tunnin ajoon LMP2-luokassa.\n\nMalleja\n\n Alpine A106\n Alpine A108\n Alpine A110\n Alpine A310\n Alpine GTA/A610\n Alpine A110 (2017)\n\nKilpa-autoja\n Alpine M63\n Alpine M64\n Alpine M65\n Alpine A210\n Alpine A220\n Alpine A364\n Alpine A440\n Alpine A441\n Alpine A442\n Alpine A443\n\nHistoria\n17. toukokuuta 1922: Jean Rédélé syntyy Dieppessä Normandiassa Ranskassa. Hänen isänsä Émile työskentelee Renault'lla moottoreiden testaajana.\n\n1946: Jean Rédélé valmistuu arvostetusta HEC-kauppaokorkeakoulusta, . 17. joulukuuta hän perustaa kotikaupunkiinsa Société des Grands garages de Normandie -nimisen yrityksen ja palkkaa isänsä myymään Renault-autoja. Samalla hän valmistelee Renault 4CV -autonsa paikallisia kilpailuja varten. Hän debytoi Dieppe-rallissa vuonna 1950, ja menestyy myöhemmin Rallye Monte Carlossa.\n\n1953: Renault pyytää hänet valmistelemaan viisi kilpa-autoa Mille Migliaa varten. Yhteistyö on menestyksekäs: autot voittavat sarjoissaan.\n\n1954: Jean Rédélé ja hänen ystävänsä Louis Pons voittavat Coupe des Alpes -kilpailua viritetyssä 4CV-autossa. Voiton kunniaksi hän antoi vastaperustetulle yritykselle nimen Société des Automobiles Alpine. Yrityksessä hän kehitti omia autoja. Hän aloitti autolla Alpine A106 Mille Milles, josta tuli Pariisin autonäyttelyn sensaatio samana vuonna. Nimi A106 tuli Renault'n oman nimeämisjärjestelmän mukaan.\n\n1960: A108-malli esitellään Berlinette Tour de France -nimisenä Pariisin autonäyttelyssä.\n\n1962: A108-mallin pohjalta kehitetty A110 esitellään Pariisissa. Samana vuonna Renault esittää uutuusmallinsa Renault 8:n. Tämä malli käyttää samoja osia, esimerkiksi jousitus ja jarrut, kuin Alpine.\n\n1965: A110-malliin asennetaan 1300 cc:n moottori joka perustui Gordinin moottoriin.\n\n1966: A108-mallin tuotanto päättyy.\n\n1969: Alpine A110 saa Renault 16 -mallin 1,6-litraisen moottorin.\n\n1970: Renault ostaa enemmistön Alpine-yrityksestä.\n\n1971: Alpine A110 voittaa kansainvälisen rallimestaruuden. A310 esitellään Geneven autonäyttelyssä.\n\n1973: Alpine A110 voittaa Rallin maailmanmestaruussarjan.\n\n1974: 1600 SX, SI ja SC -malleja varten Alpine kehittää uudenlaisen jousituksen, jonka se ottaa käyttöön uudessa A310-mallissa. Alpinen rakentama tehdastallin Renault 17 Gordini voittaa MM-sarjan yhdysvaltalaisen osakilpailun Press-on-Regardless Rally. Alpinen talous kärsii kun Ranskan hallitus kieltää kaiken moottoriurheilun maassa.\n\n1975: A110-mallinen ralliauto osallistuu viimeistä kertaa kilpailuun.\n\n1977: Kesäkuussa Alpine päättää A110-mallin tuotannon. Viimeinen Berlinette on vihreä 1600 SX. Jopa Espanjan tehtaalta joudutaan toimittamaan osia jotta auto valmistuu. Yhteensä 7176 Berlinette-autoa valmistui Dieppessä. Bulgarialaisten, espanjalaisten ja meksikolaisten valmistajien kanssa tehdään lisenssisopimuksia ja seuraavina vuosina Berlinette saa useita seuraajia. Yksikään näistä ei kuitenkaan saavuta samaa menestystä. Guy Fréquelin voittaa Ranskan rallimestaruuden Alpine A310-V6 -autossa.\n\n1996: Renault päättää että A610 on viimeinen rakennettu Alpine-auto. Yrityksen johto ei usko pystyvänsä rakentamaan taloudellisesti menestyvää automallia niin pienille markkinoille. Dieppen Alpine-tehtaassa kootaan Renault Sport -autoja, joten urheiluautojen valmistus jatkuu tehtaassa.\n\n 10. elokuuta 2007: Jean Rédélé kuolee 85-vuotiaana.\n\n2007: Lokakuussa Renault ilmoittaa ottavansa Alpine-merkin käyttöön uudestaan, uusia malleja tulee vuoden 2010 jälkeen.\n2017: Ensimmäinen uusi Alpine-malli, A110, esitellään maaliskuussa Geneven autonäyttelyssä.\n2021: Formula 1 -sarjassa Renault vaihtoi nimekseen Alpine.\n\nLähteet\n\nAiheesta muualla\n\n Alpine Planet \n Renault Alpine Owners Club  \n Club Alpine Renault \n Mille Miles"}
{"id": "17399", "url": "https://fi.wikipedia.org/wiki/Zheng%20He", "title": "Zheng He", "text": "Zheng He (, alkuperäiseltä nimeltään Ma He, ; 1371–1433) oli hui-kiinalainen merenkävijä ja tutkimusmatkailija. Hän johti aikakauden suurinta laivastoa lukuisille matkoille Intian valtamerelle ja pitkin Afrikan rannikkoa.\n\nElämä \n\nZheng He syntyi Ma He -nimisenä hui-kansaan kuuluvana muslimipoikana köyhään perheeseen Yunnanin maakunnassa 1371. Sekä hänen isänsä että isoisänsä olivat käyneet pyhiinvaellusmatkalla Mekassa. Hänet kasvatettiin kaksikieliseksi (kiina ja arabia). Kun Ma He oli 10-vuotias, viimeisiä mongolipesäkkeitä valloittavat Ming-dynastian armeijat ottivat alueen haltuunsa. Hänet kastroitiin ja hänen piti palvella keisarillista hovia loppuelämänsä eunukkina. Ma He vietiin pääkaupunki Nanjingiin prinssi Zhu Di:n palvelijaksi. \n\nZhu Di ystävystyi palvelijansa kanssa ja otti tämän rinnalleen johtaessaan vallankaappausta 1402. Palkkioksi Ma He sai kunnianosoituksena sukunimen Zheng ja hänet nimitettiin pääeunukiksi keisari Yonglen (Zhu Di) hoviin. Zheng He pääsi opiskelemaan Nanjing Taixueen, Keisarilliseen keskusyliopistoon.\n\nKeisari Yongle päätti rakennuttaa valtavan laivaston, jonka päätarkoitus oli osoittaa kiinalaisen dynastian mahtia noin sadan vuoden ulkomaisen vallan jälkeen. Laivasto kävi myös kauppaa, mutta sen päätarkoitus oli diplomaattinen. Laivat lastattiin täyteen lahjoja muiden maiden johtajille, minkä vuoksi niitä sanottiin aarrelaivoiksi. Laivastoa komentamaan määrättiin uskollinen Zheng He. Hän johti laivaston ainakin seitsemälle matkalle, joille kertyi pituutta yhteensä yli 300 000 kilometriä.  \n\nZheng He oli islaminuskoinen ja pääsi matkoillaan tekemään myös itselleen tärkeän pyhiinvaelluksen Mekkaan.\n\nJo Zheng Hen kuudennen matkan aikana, vuonna 1421, keisari Yongle päätti, että Zheng Hen aarrelaivojen matkat oli vastedes lopetettava, joskaan määräys ei keskeyttänyt matkaa, jolle hän oli jo lähtenyt.\nYongle kuoli 1424, ja hänen seuraajansa Hongxi antoi heti valtaan tultuaan uuden aarrelaivojen matkoja koskevan kiellon. Hongxin lyhyeksi jääneen hallitsijakauden jälkeen hänen seuraajansa Xuande salli kuitenkin Zheng Hen tehdä vielä yhden tutkimusmatkan vuosina 1431–1433, mutta vuoden 1435 jälkeen kiinalaisten tutkimusmatkailijoiden retket lakkasivat lopullisesti, vieläpä kaikki meritse tapahtuva ulkomaankauppakin kiellettiin.. Tämä johtui pitkälti siitä, että mandariinit virkamiehet vastustivat kalliita merimatkoja voimakkaasti.\n\nLaivasto \n\nZheng Hen laivastossa oli jättimäisiä monimastoisia džonkki-tyyppisiä aluksia. Niiden pituudeksi mainitaan jopa 164 metriä. Aluksissa oli 4 kantta ja kaksinkertainen runko. Eurooppalaiset eivät pystyneet rakentamaan näin suuria puisia aluksia. Džonkkien rakenteissa käytettiin jo varhain osastointia, kuten Quanzhou-laivan hylky osoittaa. Laipiot tekevät rakenteesta jäykemmän, jolloin laivasta voidaan tehdä myös isompi. Suurimpien aarrelaivojen uppoaman on arveltu olleen 30 000 tonnia. Todiste laivojen koosta on vuonna 1962 Nanjingistä löydetty yhden aarrelaivan ruoripylväs, joka oli 11 metriä korkea. Vertaamalla sitä tunnettuihin laivoihin aarrelaivan kooksi on arvioitu 150 metriä. Näillä mitoilla aarrelaivat olisivat olleet suurimpia koskaan rakennettuja puulaivoja.\n\nTärkeimmät matkat \n\nZheng He johdatti laivaston ainakin seitsemälle matkalle \"Läntiselle valtamerelle\". Hänen komennuksessaan oli 300 laivaa ja 30 000 miestä\n\n 1405–1407: 62 laivaa, joista neljä oli valtavia ainakin 122 metriä pitkiä ja 50 metriä leveitä aluksia. Lisäksi mukana oli hevoslaivoja, vesilaivoja, sotalaivoja jne. Miehistöä 27 800 henkeä. Matka kulki Nanjingista Vietnamin, Jaavan ja Malakkan kautta Calicutiin. Intiassa käytiin kauppaa joitakin kuukausia. Paluumatkalla Sumatralla jouduttiin taisteluun merirosvojen kanssa. Merirosvojen päällikkö vietiin Nanjingiin teloitettavaksi.\n 1407–1409: Paluumatka Intiaan, Zheng He ei lähtenyt mukaan, vaan valvoi temppelin kunnostustöitä Kiinassa. Kiinalaiset tukivat Kalkutan kuningasta vallankumouksellisia vastaan.\n 1409–1411: 48 laivaa ja 30 000 miestä kulki samaa reittiä kuin ensimmäinen matka, mutta perustaen matkalle varastoja. Paluumatkalla Sri Lankan kuningas ei osoittanut riittävää kunnioitusta keisarille, joten hänet vangittiin ja vietiin Nanjingiin keisarin eteen. Hänet palautettiin, kun hän oli pyytänyt keisarilta anteeksi.\n 1413–1415: 63 laivaa ja 28 650 henkeä lähti matkalle kohti Persianlahtea Ormusin vauraaseen valtioon.\n 1417–1419: Tämä matka vei aluksi Persianlahdelle ja sitten Afrikan itärannikolle, josta tuotiin eläimiä, kuten seeproja ja leijonia.\n 1421–1422: Kaakkois-Aasiaan, Persianlahdelle, Intiaan ja Afrikkaan.\n 1431–1433: Rauhanpalauttamisretki Siamiin ja Malakkaan, 100 laivaa, 27 500 henkeä. Zheng Hen arvellaan kuolleen paluumatkalla.\n\nBrittiläinen entinen sukellusveneen kapteeni Gavin Menzies on kirjoittanut kirjan 1421: Vuosi jolloin Kiina löysi maailman, jonka mukaan Zheng olisi tutkinut käytännössä koko maailman Länsi-Afrikkaa, Pohjois- ja Etelä-Amerikkaa, Grönlantia, Antarktista ja Australiaa myöten. Valtavirran historioitsijat ovat hylänneet hypoteesin, koska kartta näyttää kopiolta 1600-luvun ranskalaisesta kartasta.\n\nLähteet\n\nAiheesta muualla \n\nKiinalaiset tutkimusmatkailijat\nKiinan historia\nKeskiajan henkilöt\nVuonna 1371 syntyneet\nVuonna 1435 kuolleet\nSeulonnan keskeiset artikkelit"}
{"id": "356051", "url": "https://fi.wikipedia.org/wiki/Julie%20Fernandez", "title": "Julie Fernandez", "text": "Julie Fernandez (s. 20. huhtikuuta 1974, Ilford, Essex) on brittiläinen näyttelijä ja malli. Hänet tunnetaan parhaiten hänen roolistaan Brendana televisiosarjassa Konttori.\n\nFernandezilla on synnynnäinen Osteogenesis Imperfecta ja hän joutuu käyttämään pyörätuolia. Hän aloitti näyttelijänuransa vuonna 1992 Vanessa Lockheadina lyhytikäisessä saippuaoopperassa Eldorado. Hänellä oli rooli myös vuosina 1995–1999 näytetyssä sarjassa Dangerfield.\n\nAiheesta muualla \n Viralliset sivut  \n\nEnglantilaiset näyttelijät\nVuonna 1974 syntyneet\nElävät henkilöt"}
{"id": "1319578", "url": "https://fi.wikipedia.org/wiki/Syd-%C3%96sterbotten", "title": "Syd-Österbotten", "text": "Syd-Österbotten on Närpiössa ilmestyvä sitoutumaton ruotsinkielinen sanomalehti.\n\nKristiinankaupungissa ilmestynyt Syd-Österbotten perustettiin vuonna 1903 Kristinestads Tidningin jatkajaksi. Sitoutumaton lehti pyrki olemaan kansanomainen, vapaamielinen ja uskonnollinen. Se kiinnitti erityistä huomiota kansanvalistus-, raittius- ja nuorisoseuratoimintaan. Paikallisiin asioihin keskittynyt lehti muuttui vähitellen laajemmaksi uutisvälineeksi. 1920- ja 1930-luvuilla se heijasteli ruotsalaisen kansanpuolueen talonpoikaisryhmän näkemyksiä.\n\nVuonna 1980 Syd-Österbotten yhdistettiin närpiöläiseen Närpes Tidningiin. Yhdistetty Syd-Österbotten sai kristiinalaislehden nimen, mutta muutettiin Närpiöön sikäläisen yhtiön kustannettavaksi. Vuoteen 1983 saakka sen  nimiössä luki pienemmällä myös Närpes Tidning. Samaan aikaan perustettu viikkolehti Nya Kristinestads Tidning liitettiin Syd-Österbotteniin vuonna 2003. Vuodesta 1998 lähtien lehti on kuulunut HSS Media -konserniin. Sen toimitus yhdistettiin Vasabladetin ja Jakobstads Tidningin kanssa vuonna 2006.\n\nNykyään kolmipäiväinen lehti ilmestyi aluksi kerran ja vuosina 1905–1936 kahdesti viikossa. Lehden kokonaislevikki oli 6 162 kappaletta vuonna 2015 (8 628 vuonna 1985).\n\nPäätoimittajina ja vastaavat päätoimittajat \nV. V. Hannelius (1903–1904), \nCalixtus Karlsson (1905)\nOscar Sundman (1905–1916)\nEvald K. Holmquist (1916–1917)\nOtto Stenlund (Hannus, 1918–1934)\nTorsten Ström (1935–1936)\nGustav Stenlund (1936–1940)\nErik Lindholm (1940–1942)\nAlvar Utter (1943–1980) \nBjörn Hindström (1980–).\n\nLähteet\n\nAiheesta muualla\n Syd-Österbottenin sivusto \n Syd-Österbotten digitoituna kansalliskirjastossa\n\nKristiinankaupungin media\nNärpiö\nSuomalaiset ruotsinkieliset sanomalehdet"}
{"id": "396152", "url": "https://fi.wikipedia.org/wiki/%D1%A4", "title": "Ѥ", "text": "Ѥ on kyrillinen kirjain. Se sisältyy muinaiskirkkoslaavin, kirkkoslaavin ja varhaisitäslaavin aakkosiin. Se on kyrillisistä kirjaimista і ja е muodostettu ligatuuri.\n\nÄäntäminen\nѤ ääntyy konsonantin jälkeen laveana puolisuppeana etuvokaalina []. Edeltävä konsonantti, joka on useimmiten л tai н, ääntyy tällöin liudentuneena. Sanan alussa tai vokaalin jälkeen ѥ ääntyy [].\n\nE\nІ"}
{"id": "280867", "url": "https://fi.wikipedia.org/wiki/Speyer", "title": "Speyer", "text": "Speyer kaupunki Saksan Rheinland-Pfalzin osavaltiossa. Se sijaitsee Reinin varrella noin 25 kilometriä etelään Ludwigshafenista ja Mannheimista. Kaupungissa on arviolta 50 284 asukasta (vuonna 2015) ja sen pinta-ala on 42,6 neliökilometriä.\n\nSpeyerissä on tiivis keskusta, jota hallitsee tuomiokirkko. Tänne, pääalttarin alle, on haudattu kahdeksan saksalaista keisaria ja kuningasta. Kuitenkin osa ruumista lienee hävinnyt ranskalaisvalloitusten aikana 1600- ja 1700-luvuilla.\n\nTuomiokirkon lisäksi muita nähtävyyksiä Speyerissa ovat Saksan korkein kaupunginportti (Altpörtel), Pfalzin historiallinen museo, keskiaikaisen mikvahin jäänteet, Die Gedächtniskirche der Protestation -kirkko (\"Protestin muistokirkko\") ja Speyerin tekniikanmuseo. Die Gedächtniskirche der Protestation -kirkko liittyy tapahtumiin, joita pidetään protestanttisuuden alkuna.\n\nYstävyyskaupungit \n Kursk, Venäjä\n Spalding, Yhdistynyt kuningaskunta\n Chartres, Ranska\n Ravenna, Italia\n Gniezno, Puola\n Yavne, Israel\n\nTunnettuja asukkaita \nRegimbald (k. 1039)\nJohann Joachim Becher (1635–1682)\nAnselm Feuerbach (1829–1880)\nHenry Villard (1835–1900)\nHans Purrmann (1880–1966)\nKarl Haas (1913–2005) \nChristoph Bechmann (1971–)\n\nLähteet\n\nAiheesta muualla \n\nKaupungin kotisivut"}
{"id": "1514682", "url": "https://fi.wikipedia.org/wiki/Alkhla", "title": "Alkhla", "text": "Alkhla on siperialaisessa mytologiassa hirviö, joka aiheuttaa auringon- ja kuunpimennykset nielaisemalla taivaankappaleet. Hyökkäyksistä jää jäljet, ja myyttien mukaan Kuun laikut ovat Alkhlan aiheuttamien haavojen arpia.\n\nLähteet\nCotterell, Arthur: Maailman myytit ja tarut. WSOY 1996. ISBN 951-0-17102-6\n\nViitteet \n\nAasialainen mytologia\nTaruolennot"}
{"id": "1506807", "url": "https://fi.wikipedia.org/wiki/Tanus", "title": "Tanus", "text": "Tanus on kunta Ranskan eteläosassa Tarnin departementissa Occitanien alueella. Se sijaitsee noin 29 kilometriä Albin kaupungista koilliseen.\n\nTanusin kunnan ja sen pohjoispuolella olevan Tauriac-de-Naucellen kunnan rajalla olevan Viaurjoen ylittää Viaurin viadukti, joka on vuonna 1903 käyttöönotettu rautatiesilta.\n\nLähteet\n\nAiheesta muualla \n\nTarnin kunnat"}
{"id": "1102893", "url": "https://fi.wikipedia.org/wiki/Munax", "title": "Munax", "text": "Munax Oy on vuonna 2003 perustettu kananmunapakkaamo ja -jalostamo, jonka kotipaikka on Laitilassa. Munaxilla pakataan kuorikananmunia ja valmistetaan kananmunatuotteita. Munaxin aputoiminimet ovat Laitilan Kanatarha ja Laitilan Proegg. Munax toimii sekä vähittäiskaupassa, elintarvikepalvelutoiminnassa että elintarviketeollisuudessa. Munax Oy:llä on tällä hetkellä kolme omaa toimipistettä, joista päätoimipiste sijaitsee Laitilassa ja muut yksiköt Kustavissa ja Mynämäellä. Munax Oy liittyi täysimääräisesti osaksi pohjoismaista DANÆG-konsernia.   \n\nMunaxin sopimustuottajien kananmunat markkinoidaan Laitilan Kanatarha -tuotemerkillä sekä kaupan omilla merkeillä. Tuotevalikoimaan kuuluvat virikehäkkikanojen munat, vapaan kanan kananmunat, GMO-vapaat kananmunat, soijavapaat kananmunat, ulkokananmunat ja luomukananmunat.\n\nVuonna 2020 yrityksen liikevaihto oli 45 miljoonaa euroa ja yrityksessä työskenteli 100 henkilöä. Munaxilla on yli 60 kananmunan sopimustuottajaa.\n\nVuonna 2012 Munax Oy:n Janne Torikka valittiin Suomen Ernst & Young Entrepreneur of the Year 2012 -kisan Tuotanto-sarjan voittajaksi. Vuonna 2015 Munax sai Vuoden Tuote Varsinais-Suomessa -palkinnon ja maakunnallisen yrittäjäpalkinnon.\n\nKananmunatuotteet\nMunaxilla on patentoitu täysautomaattinen pastörointilaitteisto. Lämpökäsittely voidaan laitteiston avulla suorittaa perinteistä korkeammassa lämpötilassa ilman, että valmisteen toiminnalliset ominaisuudet kärsivät. \n\nPURE Snack, lusikoitava välipalauutuus, tuli markkinoille 2021. PURE Snack on laktoositon, maidoton, viljaton ja soijaton välipalatuote, joka valmistetaan Munaxin Kustavin yksikössä vapaiden kanojen munista. Tuote saa lohkeavan rakenteensa fermentoinnista. Fermentoinnin ansiosta tuotteen valmistuksessa ei ole käytetty säilöntäaineita. \n\nLaitilan Kanatarhan Proegg -valkuaista myydään sekä puolen litran että litran tölkeissä. Yhdessä puolen litran tölkissä on 15 kananmunavalkuaista ja 50 g proteiinia. Helmikuussa 2015 markkinoille tuotiin kananmunan valkuaisesta valmistettu proteiinismoothie. Smoothien koostumusta kuitenkin korjattiin sen jälkeen, ja sen uudistettu versio tuotiin markkinoille vuonna 2018. Vuonna 2022 smoothieta myydään nimellä MunSmoothie. Syyskuussa 2015 yritys toi markkinoille Laitilan Kanatarhan Munavoin, jolle myönnettiin patentti heinäkuussa 2018. Syyskuussa 2016 lanseerattiin Laitilan Kanatarhan välipalajuoma. \n\nMunaxin Luomumunamassa voitti Luomuliiton Vuoden Luomutuote 2012 -kilpailun ammattikeittiösarjan. Useissa Munaxin tuotteissa käytetään Avainlippu -tunnusta.\n\nLähteet\n\nAiheesta muualla \n Yrityksen kotisivut\n\nLaitila\nSuomalaiset tukkukaupat\nSuomalaiset elintarvikeyritykset\nSuomalaiset elintarvikealan tuotemerkit"}
{"id": "1429642", "url": "https://fi.wikipedia.org/wiki/Vjat%C5%A1eslav%20Arhipkin", "title": "Vjatšeslav Arhipkin", "text": "Vjatšeslav Timofejevits Arhipkin (, (s. 25. tammikuuta 1965) oli venäläinen jääpalloilija, pelipaikaltaan puolustaja. Urallaan hän pelasi niin Neuvostoliitossa ja sen hajoamisen jälkeen Venäjällä sekä kaikkiaan yli 10 vuotta Ruotsissa useissa eri seuroissa.\n\nSaavutukset\nMaajoukkueessa\n MM-kultaa: 1991\n MM-hopeaa: 1993\n\nSeurajoukkueissa\n Neuvostoliiton mestaruushopeaa: 1984, 1987, 1988\n Venäjän mestaruushopeaa: 2004\n Jääpallon maailmancup-mestari: 1990\n Jääpallon Euroopan cup-mestari: 1992\n\nVjatšeslav Arhipkinin poika Vadim om myös huippujääpalloilija, joka on voittanut kaksi maailmanmestaruutta ja saavuttanut niin Venäjän kuin Ruotsin seuramestaruudet.\n\nLähteet\n Poteškin IDBD Bandysidan-tietokannassa\n Arhipkin rusbandy-tietokannassa\n\nViitteet\n\nNeuvostoliittolaiset jääpalloilijat\nVenäläiset jääpalloilijat\nVuonna 1965 syntyneet\nElävät henkilöt"}
{"id": "121727", "url": "https://fi.wikipedia.org/wiki/Greg%20Wise", "title": "Greg Wise", "text": "Greg Wise (s. 15. toukokuuta 1966 Newcastle) on englantilainen näyttelijä, joka on esiintynyt useissa englantilaisissa televisiosarjoissa ja elokuvissa.\n\nWise on ollut naimisissa Järjen ja tunteiden vastanäyttelijänsä Emma Thompsonin kanssa vuodesta 2003 lähtien, ja heillä on vuosituhannen vaihteessa syntynyt tytär. Lisäksi pari on epävirallisesti adoptoinut vuonna 2003 tapaamansa ruandalaisen pakolaispojan.\n\nOsittainen filmografia \n Järki ja tunteet (1995)\n Judas Kiss (1998)\n Pulassa! (1999)\n Johnny English (2003)\n Walking on Sunshine (2014)\n The Crown (2016)\n Modus (2017)\n\nLähteet \n\nEnglantilaiset näyttelijät\nVuonna 1966 syntyneet\nElävät henkilöt"}
{"id": "503647", "url": "https://fi.wikipedia.org/wiki/Urbie%20Green", "title": "Urbie Green", "text": "Urban Clifford \"Urbie\" Green (8. elokuuta 1926 – 31. joulukuuta 2018) oli yhdysvaltalainen jazzmuusikko. Hän syntyi Alabaman Mobilessa ja soitti alun pitäen pianoa, mutta siirtyi ennen teini-ikäänsä pasuunaan, jonka taitajana hän on luonut uransa.\n\nGreen kuului muiden muassa Gene Krupan ja Woody Hermanin yhtyeisiin. Hän teki kiertueen myös Benny Goodmanin orkesterin kanssa, levytti useiden huomattavimpiin lukeutuvien 1950–1960-lukujen jazzartistien kanssa ja johti omiakin yhtyeitään.\n\nGreen kelpuutettiin vuonna 1995 Alabama Jazz Hall of Fameen.\n\nLähteet \n\nYhdysvaltalaiset jazzmuusikot\nYhdysvaltalaiset pasunistit\nJazzpasunistit\nVuonna 1926 syntyneet\nVuonna 2018 kuolleet"}
