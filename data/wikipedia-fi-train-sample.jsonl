{"id": "1535689", "url": "https://fi.wikipedia.org/wiki/Kansalaiskeskustelu.fi", "title": "Kansalaiskeskustelu.fi", "text": "Kansalaiskeskustelu.fi on Internetissä toimiva ilmainen, kaikille avoin blogipalvelu. Sivusto on tarkoitettu yhteiskunnalliseen ja poliittiseen keskusteluun, johon kuka tahansa voi osallistua omalla nimellään ja kuvallaan.\n\nSivuston kantavana ideana on tasapuolinen ja neutraali ylläpito-, eli moderointilinja. Sivuston sääntöihin kuuluu, että henkilökohtaisuuksia ei pidä kirjoittaa ja lakia tulee noudattaa, mutta muuten sana on vapaa. \n\nSivustolla on monia sosiaalisen median toimintoja, kuten kommentointi, tykkäykset, muiden käyttäjien seuraaminen.\n\nAiheesta muualla \n\n Kansalaiskeskustelu.fi-verkkosivut\n\nSuomalaiset verkkosivustot \nBlogipalvelut"}
{"id": "819043", "url": "https://fi.wikipedia.org/wiki/Ruostekurkkutangara", "title": "Ruostekurkkutangara", "text": "Ruostekurkkutangara (Hemithraupis ruficapilla) on Etelä-Amerikassa Brasiliassa tavattava tangaroihin kuuluva varpuslintu.\n\nKoko ja ulkonäkö \nKooltaan ruostekurkkutangara on noin 13 cm. Koiras on päätään suklaanruskea ja rinnastaan ruosteenoranssi. Selästään ja siivistään laji on oliivinvihreä ja perä on ruosteenvärinen. Ruostekurkkutangarakoiraan vatsa on valkoinen. Naarasruostekurkkutangara muistuttaa erittäin paljon mustakurkkutangaranaarasta (Hemithraupis guirae) ja on selästään vihreä ja vatsastaan kellertävä.\n\nLevinneisyys ja elinympäristö \nRuostekurkkutangaraa tavataan Brasilian eteläosista Bahian, Minas Geraisin ja Santa Catarinan osavaltioista. Ruostekurkkutangaran elinympäristöä ovat valoisat kosteat metsät ja metsien reunat. Laji elää kosteammissa ja metsäisimmissä ympäristössä kuin sukulaisensa mustakurkkutangara. Elinympäristöt sijaitsevat yleensä alle 1 500 metrin korkeudella merenpinnasta.\n\nLähteet \n\nTangarat"}
{"id": "162081", "url": "https://fi.wikipedia.org/wiki/Jaakko%20Tuominen", "title": "Jaakko Tuominen", "text": "Aimo Jaakko Uolevi Tuominen (4. toukokuuta 1944 Orimattila – 27. lokakuuta 2001 Astoria, Oregon) oli suomalainen aita- ja pikajuoksija. Hän opiskeli Brigham Youngin yliopistossa, josta valmistui liikuntatieteen maisteriksi vuonna 1972. Hän työskenteli Suomessa vuoteen 1991, jolloin muutti Beavertoniin, Yhdysvaltoihin ja myöhemmin Astoriaan, jossa asui kuolemaansa saakka. \n\nTuominen voitti 400 metrin aitajuoksun Suomen mestaruuden vuosina 1964 (aika 51,1 s), 1966 (51,7 s), 1968 (50,7 s) ja 1969 (51,7 s). Lisäksi hän sijoittui kyseisellä matkalla toiseksi vuosina 1963, 1970 ja 1971 ja kolmanneksi vuonna 1962. 400 metrin juoksussa hän voitti mestaruuden vuonna 1968 (aika 46,9 s) ja oli toinen vuosina 1966 ja 1969 sekä kolmas 1970. 800 metrin juoksussa hän sai pronssia vuonna 1970. Sisäratojen SM-kilpailuissa hän saavutti 400 metrin juoksussa hopeaa 1964. Viestijuoksun SM-kilpailuissa hän saavutti HKV:n joukkueessa 4 ×400 metrin viestissä kultaa vuosina 1966, 1968, 1970 ja 1971 ja hopeaa 1969 sekä 4 ×800 metrin viestissä kultaa vuosina 1964, 1966, 1968 ja 1969 ja hopeaa vuosina 1970 ja 1971.\n\nArvokisoissa Tuomisen paras sijoitus oli Budapestin EM-kisojen viides tila vuodelta 1966. Tuominen oli mukana myös vuosien 1964 ja 1968 olympialaisissa.\n\n400 metrin aidoissa Tuominen juoksi ennätyksensä 50,4 sekuntia Oslossa 11. elokuuta 1964. Se oli aikoinaan Suomen ennätys ja tätä aikaansa hän sivusi myöhemmin kolmesti. 400 metrillä Tuominen juoksi parhaimmillaan 46,9 s.\n\nSeuratasolla Tuominen edusti Helsingin Kisa-Veikkoja.\n\nSimo Salmisen esittämässä laulussa Alle lujaa (san. Jukka Virtanen) vuodelta 1969 lauletaan: \"Ja tempasin eläintarhassa / neljänsadan aidat niin ku Tuomisen Jaakko.\"\n\nLähteet \n\nSuomalaiset 400 metrin aitajuoksijat\nSuomalaiset pikajuoksijat\nAmerikansuomalaiset henkilöt\nVuonna 1944 syntyneet\nVuonna 2001 kuolleet"}
{"id": "1500686", "url": "https://fi.wikipedia.org/wiki/Famke%20Janssenin%20filmografia", "title": "Famke Janssenin filmografia", "text": "Tämä on Famke Janssenin filmografia.\n\nElokuvat\n\nTelevisio\n\nTelevisioelokuvat \n\nFilmografiat"}
{"id": "175807", "url": "https://fi.wikipedia.org/wiki/Virtamittari", "title": "Virtamittari", "text": "Virtamittari eli ampeerimittari on mittari, jolla mitataan sähkövirran hetkellistä suuruutta. On olemassa digitaalisia ja analogisia virtamittareita. \n\nSähkövirran suuruus havaitaan tavallisesti joko virran synnyttämän magneettikentän perusteella tai virta voidaan ohjata pienen vastuksen (sunttivastuksen) läpi ja mitata vastuksen ylitse syntyvä jännite; virta saadaan sitten selville jännitteestä Ohmin lain mukaisesti.\n\nMittarityypit \n\nTavallisin mittarityyppi on sellainen, jossa mitattava virta kulkee mittarin läpi. Tällainen mittari kytketään virtapiirissä aina sarjaan - virtapiirin osaksi - jolloin mitattava virtapiiri katkeaa aina mittaria kytkettäessä tai irrotettaessa. Jotta mittari ei vaikuttaisi virran suuruuteen mittauksen aikana, sen impedanssin on oltava hyvin pieni. Piiriteknisesti ideaalinen virtamittari onkin oikosulku. Mitattaessa on siksi syytä aluksi laittaa mittarin mittausalue suurimmalle arvolle ja pienentää sitä, kunnes saadaan oikea lukema.\n\nPerinteinen analoginen virtamittari on yleensä kiertokäämimittari, joka perustuu virran aiheuttamaan magneettikenttään. \n\nYleismittari sisältää yleensä myös virtamittarin ja virta mitataan shunttivastuksen yli syntyvän jännitteen avulla. Koska virtamittausasennossa yleismittari muodostaa lähes oikosulun, sen suojaksi on usein mittarin sisällä kytketty sulake sarjaan mittajohtimien kanssa. Jos muuten ehjän yleismittarin virtamittaus ei toimi, syyksi paljastuu usein, että sulake on palanut väärän asteikkovalinnan tai virheellisen mittauskytkennän vuoksi.\n\nPihtivirtamittarilla virran aiheuttama magneettikenttä voidaan mitata katkaisematta virtapiiriä mittarin liittämiseksi.\n\nKatso myös \n Pihtivirtamittari \n Galvanometri\n Ampeeri\n\nLähteet\n\nAiheesta muualla \n\nelektroniset mittarit"}
{"id": "40642", "url": "https://fi.wikipedia.org/wiki/Robert%20Koch", "title": "Robert Koch", "text": "Robert Koch (11. joulukuuta 1843 Clausthal-Zellerfeld – 27. toukokuuta 1910 Baden-Baden) oli saksalainen lääkäri ja mikrobiologian uranuurtaja. Koch valmistui lääkäriksi Göttingenin yliopistosta 1866. Hänen anatomian professorinsa, Jacob Henle, oli esittänyt teorian, jonka mukaan tarttuvat taudit ovat elävien loiseliöiden aiheuttamia. Koch sai luultavasti häneltä innoituksen tutkia mikrobiologiaa.\n\nKochin tieteellinen ura alkoi hänen ollessaan lääkärinä Wollsteinissa. Pernarutto oli tuolloin karjan vitsauksena. Koch kiinnostui aiheesta ja pystytti alkeellisen laboratorion kotiinsa. Vuosien työn jälkeen hän pystyi osoittamaan, että pernaruton saa aikaan maaperässä asuva bakteeri. Hän onnistui eristämään ja viljelemään bakteerin ja osoitti, että kyseinen viljelmä saa aikaan pernaruton hiirissä. \n\nKochin pernaruttoa koskevat tulokset julkaistiin 1876 ja hän alkoi saada mainetta. Hän sai viran Berliinissä ja oikean laboratorion. Hän jatkoi bakteriologisia tutkimuksiaan ja eristi mm. koleraa aiheuttavan vibriobakteerin. Vuonna 1882 hän löysi tuberkuloosia aiheuttavan Mycobacterium tuberculosis -bakteerin. Hänelle myönnettiin lääketieteen ja fysiologian Nobelin palkinto 1905.\n\nKochin uraauurtava merkitys liittyy infektiotautien tutkimukseen ja yleiseen bakteriologiaan. Koch oli ensimmäinen mikrobiologi, joka ymmärsi, että bakteerien tutkimuksessa on välttämätöntä saada aikaan puhdasviljelmä, jossa on vain yksi bakteerikanta. Hän laati myös ns. Kochin postulaatit, jotka ovat edelleen käytössä tutkittaessa tietyn taudin mahdollista mikrobiologista alkuperää.\n\nKochin postulaatit \n\n Mikro-organismin on löydyttävä runsaslukuisena kaikista eliöistä, jotka kärsivät kyseisestä taudista, mutta sitä ei tulisi löytyä terveistä eliöistä.\n Mikro-organismi täytyy voida eristää sairaasta eliöstä, ja sitä täytyy voida kasvattaa laboratoriossa keinotekoisessa elatusaineessa puhdasviljelmänä.\n Puhdasviljelmästä otetun mikro-organismin pitäisi aiheuttaa terveessä koe-eliössä sama sairaus, joka havaittiin alkuperäisessä sairaassa eliössä.\n Kokeellisesti aikaansaadusta infektiosta täytyy voida eristää sama mikro-organismi uudelleen puhdasviljelmänä.\n\nKoch kuitenkin hylkäsi ensimmäisen postulaatin universalistisen vaatimuksen kokonaan sen jälkeen kun hän löysi koleran (ja myöhemmin lavantaudin) oireettomia taudinkantajia. Nykyisin tiedetään, että oireeton taudinkantajuus on yleinen piirre monissa tartuntataudeissa, etenkin polion, herpes simplexin, HIV:n ja hepatiitti C:n kaltaisissa virustaudeissa. Erityisenä esimerkkinä: kaikki lääkärit ja virologit ovat yhtä mieltä siitä, että poliovirus aiheuttaa halvaantumisen vain muutamissa infektiotapauksissa ja että poliorokotteen menestys sairauden ehkäisemisessä tukee vakaumusta siitä, että poliovirus on taudinaiheuttaja.\n\nKolmannessa postulaatiossa lukee \"pitäisi\" eikä \"täytyy\", koska kuten Koch itse todisti sekä tuberkuloosin että koleran tapauksissa, kaikki taudinaihettajalle altistetut eliöt eivät sairastu. Sairastumattomuus voi johtua sellaisista tekijöistä kuin yleinen terveys ja toimiva immuunijärjestelmä; aiemman altistumisen tai rokotuksen kautta hankittu immuniteetti; tai geneettinen immuniteetti (kuten malarian vastustuskyky, joka voi tulla siitä että on vähintään yksi sirppisoluanemiaa aiheuttavista alleeleista).\n\nToinen postulaatti voidaan myös lykätä tiettyillä mikro-organismeilla tai asioilla, joita ei voida (ainakaan vielä) kasvattaa elatusaineessa puhdasviljelmänä. Esimerkkinä on Creutzfeldt–Jakobin taudin aiheuttavat prionit. Yhteenvetona, \ntodistusaineisto joka täyttää Kochin postulaatit on riittävä mutta ei välttämätön syy-yhteyden osoittamiseksi.\n\nPostulaattien historia\n\nKochin postulaatit kehitettiin 19. vuosisadalla yleiseksi ohjeeksi silloisilla menetelmillä isoloitavissa olevien patogeenien tunnistamiselle. Jo Kochin aikana tunnistettiin, että tietyt tartunnanaiheuttajat olivat syyllisiä sairauksiin vaikka ne eivät täyttäneet kaikkia postulaatteja. Yritykset soveltaa Kochin postulaatteja jäykästi virustautien diagnosoimiseen 19. vuosisadan loppupuolella, aikana jolloin viruksia ei voitu nähdä eikä niitä osattu eristää näytteistä, on voinut hidastaa virologian tieteenhaaran varhaista kehitystä. Nykypäivänä, useita tartunnanaiheuttajia hyväksytään sairauksien aiheuttajiksi vaikka ne eivät täytä kaikkia Kochin postulaateista. Näin ollen, vaikka Kochin postulaatit ovat edelleen historiallisti merkittäviä ja jatkavat mibrobiologisen diagnosoinnin valaistamista, kaikkien neljän postulaatin täyttyminen ei ole vaatimus syy-yhteyden osoitukseen.\n\nKochin postulaateilla on myös ollut vaikutus tieteilijöihin, jotka ovat tutkineet mikrobisia patogeeneja molekyyläärisestä näkökulmasta. 1980-luvulla kehitettiin molekyläärinen versio Kochin postulaateista ohjaamaan mikrobeista löytyvien virulenssitekijöitä koodaavien geenien tunnistamisessa.\n\nKatso myös\nMikrobiteoria\nRobert Koch -instituutti\n\nLähteet\n\nAiheesta muualla \n\n Arno Forsius: Robert Koch (1843–1910) – bakteriologian uranuurtaja \n\nSaksalaiset lääkärit\nSaksalaiset mikrobiologit\nVuonna 1843 syntyneet\nVuonna 1910 kuolleet\nNobelin fysiologian tai lääketieteen palkinnon saajat"}
{"id": "330838", "url": "https://fi.wikipedia.org/wiki/Ra%E2%80%99zaci", "title": "Ra’zaci", "text": "Ra’zacit ovat fiktiivisiä kuningas Galbatorixia palvelevia lintumaisia hirviöitä Christopher Paolinin kirjoittamassa Perillinen-trilogiassa. Niiden tekemät haavat parantuvat hyvin hitaasti, jos ollenkaan. Ra’zaceja oli joskus paljon, mutta Eragonin elinaikana enää kaksi. Ra’zacit ovat vasta nuoria ja ne ratsastavat vanhemmillaan koska aikuisilla on siivet. Täysikasvuista ra’zacia ei kutsuta ra’zaciksi vaan niiden nimi on Lethrblaka (suom. nahkalepattaja/lepakko).\n\nTarina\nLethrblakat havaittiin ensimmäisen kerran jo lohikäärmeratsastajien kulta-aikaan, jolloin ne alkoivat kulkea ihmisten, haltioiden ja kääpiöiden mailla saalistamassa näitä ruoakseen. Ihmiset pakenivat näitä kylistänsä kohti etelää ja vetosivat lohikäärmeratsastajien apuun. Lopulta nämä päättivät tappaa lethrblakat sukupuuttoon, joka ei kuitenkaan onnistunut täydellisesti, sillä kaksi lethrblakaa pääsivät lohikäärmeratsastajia pakoon ja nämä tekivät keskenänsä kaksi ra’zacia. \n\nKun Galbatorix oli tuhonnut lopullisesti lohikäärmeratsastajien veljeskunnan etsi hän käsiinsä viimeiset ra’zacit ja lethrblakat ja lupasi näille ruokaa, jos nämä liittyisivät hänen riveihinsä. Lethrblakat rakensivat pesänsä Dras-Leonan lähellä sijaitsevan Helgrind-vuoren huipulle, ja Galbatorix suojasi nämä ja näiden pesän magialla koskemattomiksi. \n\nKun ra’zacit tappoivat ensimmäisessä kirjassa Eragonin enon, Garrowin, ja polttivat heidän kotitilansa, alkoi Eragon jahdata näitä lohikäärmeensä Saphiran ja tarinankertoja Bromin avulla, kunnes nämä tappoivat Brominkin Dras-Leonan liepeillä. Toisessa kirjassa jahtiin liittyi mukaan Roran, Eragonin serkku, jonka rakastetun, Katrinan, ja tämän isän ra’zacit veivät vangitseen Helgrindiin. Lopulta kolmannessa kirjassa Eragon, Saphira ja Roran hyökkäävät Helgrindiin ja tappavat Alagaësian viimeiset lethblakat ja ra’zacit yksitellen, jonka jälkeen pelastavat Katrinan sellistään. Viimeisen Ra’zacin viimeinen pyyntö on, että Eragon muistaa niitä lauluissaan ja kertoo niiden ihmisille tuottamasta kauhusta.\n\nUlkomuoto\nRa’zacit ovat ulkomuodoltaan ihmismäisiä. Ne voivat kävellä ja liikkua kuin ihmiset, mutta muuta samaa niissä ei olekaan. Niiden pää on musta, koppakuoriaismainen ja niiden silmät ovat nyrkin kokoiset. Niillä on myös nokka ja muita irvokkaita ruumiinosia, ja ne käyttävät aina viittaa, oli sää mikä tahansa. Ra’zacit liikkuvat nopeammin kuin ihmiset, hyppäävät korkeammalle, vainuavat kuin verikoirat ja näkevät pilvisessä yössä paremmin. Niiden vaarallisin ase ihmisiin on kuitenkin lamaannuttava hengitys (tämä ei tehoa kääpiöihin samalla tavalla, kuin ihmisiin, eikä haltioihin ollenkaan), joka löyhkää mädälle lihalle. Ne pelkäävät vettä, koska eivät osaa uida ja ne ovat arkoja auringonvalolle. \n\nPerillinen-sarjan henkilöhahmot\n\nfr:Personnages de l'Héritage#Ra'zacs\nnl:Het Erfgoed#Ra'zac\npl:Postacie z cyklu Dziedzictwo#Ra'zac"}
{"id": "270243", "url": "https://fi.wikipedia.org/wiki/Three%20Dog%20Night", "title": "Three Dog Night", "text": "Three Dog Night on yhdysvaltalainen vuonna 1968 perustettu rockyhtye. Yhtyeen esimuoto vuosina 1967–1968 oli nimeltään Redwood, ja sen jäseniä olivat Three Dog Nightin kolme alkuperäistä laulajaa. Parhaiten yhtyeen tuotannosta tunnetaan sen esittämät hittikappaleet \"Joy to the World\", \"Mama Told Me (Not to Come)\", \"Black and White\" sekä \"Never Been to Spain\".\n\nHistoria \n\nTuottajana toiminut Danny Hutton esitti vuonna 1967 ystävälleen Cory Wellsille idean perustaa kolmen vokalistin ryhmä. He värväsivät mukaan yhteisen ystävänsä Chuck Negronin. Yhdessä he levyttivät jonkusen singlen, mutta ne eivät kummemmin menestyneet. Päädyttiin siihen että yhtyeelle värvätään taustabändi. Three Dog Nightsiin liittyivät kitaristi Mike Allsup, kosketinsoittaja Jimmy Greenspoon, basisti Joe Schermie sekä rumpali Floyd Sneed. Vuosina 1969–1974 yhtyeellä oli useampia listahittejä.\n\nVuoteen 1976 mennessä yhtyeen sisäiset erimielisyydet olivat kasvaneet sen verran suuriksi, että yhtye hajosi. Three Dog Night kuitenkin kasattiin uudelleen vuonna 1981, ja Danny Hutton ja Cory Wells jatkoivat yhtyeen vetämistä. Syyskuussa 2015 Cory Wells jätti yhtyeen terveydellisistä syistä. Hän menehtyi lokakuussa 2015. Myös Jimmy Greenspoon jatkoi yhtyeessä, kun sen toiminta käynnistettiin uudelleen. Greenspoon kuoli maaliskuussa 2015. \n\nYhtyeen laulajilla oli tapana ottaa lead-osuudet vuoroittain vastuulleen. Cory Wells esimerkiksi hoitaa laulun kappaleilla “Eli's Coming”, “Never Been to Spain” sekä ykkössijan listoilla saaneella “Mama Told Me (Not to Come)”. Newmanin humoristinen tarina kertoo viattomasta miehestä villeissä juhlissa. Wellsin mukaan Hutton ja Negron eivät halunneet ottaa kappaletta laulaakseen.\n\nHittikappaleet \n\nThree Dog Nightin uraan mahtuu 21 hittisingleä, joista 11 pääsi Top Ten -listalle. Kaksitoista peräkkäistä albumia vuosina 1969–1975 ylitti kultalevyrajan. Yhtyettä saatettiin kritisoida liian kaupalliseksi, mutta toisaalta se sai myös kiitosta luovista sovituksistaan ja tulkinnastaan esittämistään sävellyksistä. Yhtyeen suurimmat hitit olivat nimittäin muutamien taitavien lauluntekijöiden käsialaa. Hittilistoille päätyneiden kappaleiden säveltäjiä olivat muun muassa Hoyt Axton, Randy Newman, Harry Nilsson, Laura Nyro sekä Leo Sayer.\n\nEnsimmäinen listoille yltänyt kappale oli Nilssonin sävellys \"One\", joka pääsi sijalle viisi vuonna 1969. \n\nYhtyeen suurin ykköshitti 1971 oli Hoyt Axtonin säveltämä \"Joy to the World\", joka alkaa legendaarisilla sanoilla Jeremiah was a bullfrog... Vuonna 1970 julkaistu biisi on sen jälkeen ilmestynyt lukuisina cover-versioina, myös suomeksi. Kappale päätyi muun muassa elokuviin Sisärengas ja Forrest Gump. Vuosina 1969–70 Axton kiersi Three Dog Nightnin mukana heidän lämmittelijänään.\n\nToisen listaykkösen Three Dog Night sai Randy Newmanin alun perin Eric Burdonille säveltämästä ja Burdonin 1966 esittämästä \"Mama Told Me Not to Come\", sekin vuonna 1970. Kolmas ykkössija tuli vuonna 1972 kappaleella \"Black and White\", jonka sanoma on, että ihminen on yhtä ihonväristä riippumatta.\n\nMuita Top Ten -sijoille päässeitä kappaleita ovat \"Shambala\" (säv. Daniel Moore, 3. sija 1973), \"The Show Must Go On\" (säv. Leo Sayer, 4. sija 1974), \"Easy to Be Hard\" (säv. MacDermot-Ragni-Rado, 4. sija 1969), \"An Old Fashioned Love Song\" (säv. Paul Williams, 4. sija 1971), “Never Been to Spain” (säv. Axton, 5. sija 1972), \"Liar\" (säv. Russ Ballard, 7. sija 1971) ja \"Eli's Coming\" (säv. Laura Nyro, 10. sija 1969).\n\nYhtyeen nimen alkuperä \n\nYhtyeen laulaja Danny Huttonin tyttöystävän, näyttelijä June Fairchildin, sanotaan ehdottaneen bändille nimeä Three Dog Night. Hän oli lukenut artikkelin, jossa kerrottiin että Australian alkuperäisasukkaat mittaavaat yön kylmyyttä koira-asteikolla: Vieressä nukkuva koira auttaa pysymään yöllä lämpimänä. Jos yö on viileä, yksi koira riittää. Kylmempi yö vaatii kaksi koiraa. Jos mennään pakkasen puolelle, tarvitaan jo kolme koiraa. (Fairchild esiintyi muun muassa Cheech & Chong -elokuvassa Up in Smoke.)\n\nDiskografia \n\n Three Dog Night (1969)\n Suitable for Framing (1969)\n Captured Live at the Forum (1969)  \n It Ain't Easy (1970)\n Naturally (1970)\n Golden Bisquits (1971)\n Harmony (1971)\n Seven Separate Fools (1972)\n Around the World With Three Dog Night (1973)\n Cyan (1973)\n Hard Labor (1974)\n Joy to the World: Their Greatest Hits (1974)\n Coming Down Your Way (1975)\n American Pastime (1976)\n The Best of 3 Dog Night (1982)\n It's a Jungle (1983)\n Celebrate: The Three Dog Night Story, 1965-1975 (1993)\n Live with the Tennessee Symphony Orchestra [DVD] (2002)\n The Complete Hit Singles (2004)\n 35th Anniversary Hits Collection (2004)\n\nLähteet\n\nAiheesta muualla \nThree Dog Night -yhtyeen kotisivut\n\nYhdysvaltalaiset rockyhtyeet"}
{"id": "1619041", "url": "https://fi.wikipedia.org/wiki/Brakna", "title": "Brakna", "text": "Brakna on hallintoalue eli wilaya Mauritanian eteläosassa. Sen keskus on Alegin kaupunki. Alueen pinta-ala on noin 33 800 neliökilometriä. Asukkaita on 312 300 henkeä (vuonna 2013).\n\nBraknan alue rajoittuu koillisessa Tagantin, idässä Assaban, kaakossa Gorgolin ja lännessä Trarzan alueisiin sekä lounaassa Senegaliin. Alue on etupäässä kiinteiden hiekkadyynien ja aron muodostamaa tasankoa. Etelässä on Senegaljoen laakso. Seutu kuuluu Sahelin ilmastovyöhykkeeseen.\n\nAlueeseen kuuluvat Alegin, Bababén, Boghén, Magtalahjarin ja M’Bagnen departementit eli moughataat. Kuntia on yhteensä 21. Maaseutuväestöä on 74, kaupunkiväestöä 23 ja nomadeja 3 prosenttia.\n\nAlueen pääelinkeinot ovat sade-, tulva- ja keinokasteluun perustuva maanviljely sekä karjanhoito. Tärkeimmät viljelykasvit ovat durra, hirssi ja maissi.\n\nLähteet"}
{"id": "1526832", "url": "https://fi.wikipedia.org/wiki/Suurij%C3%A4rvi%20%28Kuhmoinen%29", "title": "Suurijärvi (Kuhmoinen)", "text": "Suurijärvi on Pirkanmaalla Kuhmoisissa Myllykylän lähellä sijaitseva järvi.\n\nMaantietoa \nJärven pinta-ala on 52 hehtaaria, se on 1,7 kilometriä pitkä ja 700 metriä leveä. Järvellä on kartan mukaan kolme pientä saarta ja järven rantaviivan pituus on 5,0 kilometriä. Rannat ovat pääosin metsämaata, mutta järven ympäristössä on myös peltoja. Järvellä on lähes 20 taloa ja vapaa-ajan asuntoa.\n\nVesistösuhteet \nJärvi sijaitsee Kymijoen vesistössä (vesistöaluetunnus 14) Suur-Päijänteen alueen (14.2) Päijänteen alueella (14.22), jonka Päijänteen lähialueeseen (14.221) se kuuluu. Järven vedenpinnan korkeus on 101,6 metriä mpy. Siihen johtaa viisi ojaa, joista yksi tulee Takajärvestä. Suurijärvi laskee sen eteläpäästä lähtevää Salakkaojaa pitkin Kaijaan. Laskuojan pituus on 1,8 kilometriä ja pudotus 8,1 metriä.\n\nHistoriaa \nVuoden 1855–1856 Kalmbergin kartastossa järvi oli merkitty.\n\nVuoden 1966 peruskartassa järvellä oli viisi taloa. Lisäksi järven itäpäässä oli neljäs saari. Vuoteen 1986 mennessä saari oli kasvanut mantereeseen kiinni ja järvelle oli rakennettu noin kymmenen taloa lisää.\n\nLähteet \n\nPäijänteen lähialue\nBotin luomat artikkelit\nKuhmoisten järvet"}
{"id": "484589", "url": "https://fi.wikipedia.org/wiki/P%C3%A4%C3%A4kallokehr%C3%A4%C3%A4j%C3%A4", "title": "Pääkallokehrääjä", "text": "{{Kirja\n | nimi-suomi                   = Pääkallokehrääjä\n | kuva                         = Pääkallokehrääjä.jpg\n | kuvateksti                   = \n | kirjailija                   = Ilkka Remes\n | kuvittaja-alkuperäinen       = \n | kansitaiteilija-alkuperäinen = \n | kieli                        = suomi\n | genre                        = jännitys, vaihtoehtohistoria\n | kustantaja-alkuperäinen      = WSOY\n | julkaistu-alkuperäinen       = 1997\n | ulkoasu-alkuperäinen         = \n | sivumäärä-alkuperäinen       = 455\n | isbn-alkuperäinen            = 951-0-22133-3\n | sarja                        = \n | edeltävä                     = \n | seuraava                     = Karjalan lunnaat (1998)\n}}\n\nPääkallokehrääjä on Ilkka Remeksen vuonna 1997 julkaistu ensimmäinen romaani.\n\nJuoniPääkallokehrääjä sijoittuu vaihtoehtohistorialliseen maailmaan, jossa Suomi antautui Neuvostoliitolle jatkosodan päätteeksi. Kirjan ensimmäinen sivu koostuu kuvitteellisesta päiväkäskystä vuonna 1944, jossa ilmoitetaan Suomen puolustusvoimien upseerien internoinnista ja muiden varusmiesten demobilisoinnista. Ahvenanmaan demilitarisointi puretaan ja Torniojoen laakson rajasta tulee raskaasti vartioitu.  Ruotsi liittyy puolestaan myöhemmin Natoon. Suomea luonnehditaan itäblokin mallivaltioksi, jolle ainoastaan Saksan demokraattinen tasavalta vetää vertoja.\n\nVarsinainen juoni alkaa vuonna 1986, jolloin Vänrikki Stoolin tarinoita siteeraava ja Uuno Klamin Kalevala-sarjaa'' kuunteleva Ruotsiin loikannut suomalainen liikemies Heikki Ervasti aloittaa johtamansa terroristijärjestö Sinisen Armeijakunnan avulla suunnitelman, jolla aikoo kiristää Neuvostoliiton johtoa vetämään joukkonsa maasta. Suunnitelmassa on tarkoitus käyttää pienikokoisia Neuvostoliiton asevoimien varikolta varastettuja ydinpommeja. Suunnitelman toteuttamiseksi on siepattava kaksi ydinfyysikkoa, joista toinen on Englannissa asuva suomalaissyntyinen Jukka Kajander.\n\nSuunnitelma Suomen itsenäisyyden palauttamiseksi onnistuu lopulta monen mutkan kautta. Neuvostoliitto vetäytyy manner-Suomesta, mutta jättää Sinisen Armeijakunnan tarjouksen mukaisesti joukkonsa Ahvenanmaalle, ja Suomen johtajalle Mattilalle aletaan etsiä seuraajaa.\n\nLähteet\n\nIlkka Remeksen teokset\nVuoden 1997 kirjat\nVaihtoehtohistoria"}
{"id": "489288", "url": "https://fi.wikipedia.org/wiki/Andy%20Rourke", "title": "Andy Rourke", "text": "Andy Rourke (oikealta nimeltään Andrew Michael Rourke, 17. tammikuuta 1964, Manchester, Englanti – 2023) oli englantilainen basisti, joka tuli tunnetuksi The Smiths -yhtyeestä.\n\nRourke liittyi The Smiths -yhtyeeseen sen toisen keikan jälkeen ja oli mukana lähes sen lopettamiseen saakka. Yhtyeen hajoamisen jälkeen Rourke ja rumpali Mike Joyce soittivat jonkin aikaa Sinéad O'Connorin kanssa ja hän myös esiintyi tämän albumilla. Hän jatkoi yhteistyötä Morrisseyn kanssa tämän soolotuotannon parissa.\n\nSen lisäksi hän soitti ja nauhoitti yhtyeissä The Pretenders, Killing Joke, Badly Drawn Boy ja Aziz Ibrahim, sekä entisen Oasis-kitaristi Boneheadin kanssa.\n\nHän soitti myös Ian Brownin viimeisimmällä kiertueella.\n\nLähteet\n\nAiheesta muualla\nVirallinen kotisivu \n \n\nEnglantilaiset basistit\nVuonna 1964 syntyneet\nVuonna 2023 kuolleet"}
{"id": "1007734", "url": "https://fi.wikipedia.org/wiki/Eddie%20and%20the%20Cruisers", "title": "Eddie and the Cruisers", "text": "Eddie and the Cruisers on vuonna 1983 ensi-iltansa saanut yhdysvaltalainen draamaelokuva, jonka ohjasi Martin Davidson. Hän myös käsikirjoitti elokuvan yhdessä Arlene Davidsonin kanssa. Pääosassa esiintyvät Tom Berenger, Michael Paré, Joe Pantoliano ja Matthew Laurance.\n\nJuoni \nToimittaja Maggie Foley haastattelee Eddie and the Cruisers -rock-yhtyeen elossa olevia jäseniä. Yhtyeen muistot palaavat takaisin laulaja Eddie Wilsonista, kun sanoittaja Frank Ridgeway palaa takaisin yhtyeen jäsenten seuraksi. Eddien oletettiin kuolleen auto-onnettomuudessa, mutta epäilyt alkavat kasvaa, kun eräs henkilö etsii yhtyeen viimeisintä ja julkaisematonta levyä.\n\nNäyttelijät\n\nVastaanotto \nElokuva sai ensi-iltansa syyskuussa 1983 ja tuotti avausviikolla 1.4 miljoonaa dollaria ja kaiken kaikkiaan 4.7 miljoonaa dollaria Pohjois-Amerikassa. Se otettiin huonon menestyksen vuoksi pois teattereista kolmen viikon jälkeen ja kaikki mainokset jo ensimmäisen viikon jälkeen.\n\nVuonna 1984 Eddie and the Cruisers esitettiin HBO televisiokanavalla ja suuren suosion myötä Embassy Pictures päätti julkaista elokuvan viikon verran teattereihin. Se ei kuitenkaan menestynyt lipputuloissa. Sittemmin elokuva nousi kulttimaineeseen VHS myynnin kautta.\n\nLähteet\n\nAiheesta muualla \n \n\nVuoden 1983 yhdysvaltalaiset elokuvat\nYhdysvaltalaiset draamaelokuvat\nMusiikkielokuvat\nYhdysvaltalaiset romaaneihin perustuvat elokuvat"}
{"id": "1564355", "url": "https://fi.wikipedia.org/wiki/Janne%20Zareff", "title": "Janne Zareff", "text": "Janne Zareff on suomalainen toimittaja, käsikirjoittaja ja huumorintutkija. Hän on käsikirjoittanut televisiosarjoja Noin viikon uutiset ja Noin viikon studio sekä taustatoimittanut ajankohtaisohjelmaa Pressiklubi. Hän on väitellyt tohtoriksi vuonna 2012 Jyväskylän yliopistossa journalistiikan alalta. Vuonna 2020 häneltä ilmestyi kirja Kuinka vallalle nauretaan (Gaudeamus). Se käsittelee poliittista satiiria suomalaisissa televisio-ohjelmissa alkaen vuonna 1964 esitetystä Tuulimylly-sarjasta.\n\nLähteet\n\nAiheesta muualla \n \n\nSuomalaiset mediatutkijat\nSuomalaiset toimittajat\nSuomalaiset käsikirjoittajat\nElävät henkilöt\nSyntymävuosi puuttuu"}
{"id": "549465", "url": "https://fi.wikipedia.org/wiki/Kemi%C3%B6nsaaren%20helluntaiseurakunta", "title": "Kemiönsaaren helluntaiseurakunta", "text": "Kemiönsaaren helluntaiseurakunta () on kaksikielinen helluntaiseurakunta Kemiössä, Varsinais-Suomessa. Se on rekisteröity yhdistykseksi 20. tammikuuta 1927, ja sillä on oma rukoushuone Tabor. Toimintamuotoina ovat jumalanpalvelukset, rukouskokoukset ja pienryhmät kodeissa.\n\nHistoria\nEnsimmäiset aikuiskasteet Kemiössä toimitettiin vuonna 1920, mutta vasta vuonna 1922 juhannuspäivänä muodostettiin seurakunta nimeltään Tabor-seurakunta. Perustavassa kokouksessa oli 34 henkeä, joista 14 oli kastettu samana päivänä Långvikenissä. Ensimmäisiä kokouksia vietettiin eräässä puusepänverstaassa, jonka omistaja oli luovuttanut tätä tarkoitusta varten. Vuonna 1924 seurakunta hankki Rekun kylästä talon, josta tehtiin rukoushuone, joka oli käytössä vuosina 1925−1936. Vuonna 1936 rakennettiin Kemiön kirkon lähellä olleelle lammaslaitumelle rukoushuone Tabor. Aluksi seurakunta oli paikalla vain vuokralla, mutta se lunastettiin omaksi vuonna 1949. Vuonna 1937 Taalintehtaalla ollut Kemiön Tabor-seurakunnan rukouspiiri muodosti oman Siion-seurakuntansa. Seurakunta oli suomenkielinen, ja oli osin seurausta Kemiönsaaren suomenkielisten helluntailaisten ryhmän vetäjän maanviljelijä Juho Salosen ja erään Tabor-seurakunnan ruotsinkielisen saarnaajan erimielisyyksistä, sillä ne olivat johtaneet suomenkielisten omiin, paikasta toiseen kiertäviin kokouksiin. 1954 seurakunnat yhdistyivät, ja seurakunnan nimeksi tuli Pingstförsamlingen på Kimitoön (Kemiönsaaren helluntaiseurakunta). Monet suomenkieliset helluntailaiset kuitenkin jatkoivat omaa erillistä toimintaansa rukouspiirinä eivätkä liittyneet uuteen seurakuntaan. Tämä ryhmä kokoontui kodeissa 1960-luvun loppuun asti. Vuonna 1992 seurakunnassa oli 61 jäsentä.\n\nKatso myös \n Helluntaiherätys Suomessa\n Kemiönsaaren seurakunta\n\nLähteet\n\nSuomen helluntaiseurakunnat\nHelluntaiseurakunta"}
{"id": "718107", "url": "https://fi.wikipedia.org/wiki/Abel%20Kirui", "title": "Abel Kirui", "text": "Abel Kirui (s. 4. kesäkuuta 1982) on kenialainen kestävyysjuoksija. Hän voitti maratonin maailmanmestaruuden Berliinin MM-kisoissa 2009 kilpailuennätyksellä 2.06.54 ja Daegun MM-kisoissa 2011 ajalla 2.07.38. Lontoon olympialaisissa 2012 Kirui sai hopeaa ajalla 2.08.27.\n\nVuonna 2008 Kirui voitti Wienin maratonin kisaennätyksellä 2.07.38. Maratonennätyksensä 2.05.04 hän juoksi keväällä 2009 Rotterdamin maratonilla.\n\nHenkilökohtaiset ennätykset\n 3 000 metrin juoksu: 7.55,90 (2006)\n 10 000 metrin juoksu: 28.16,86 (2008)\n 10 kilometrin tiejuoksu: 27.59 (2009)\n 15 kilometrin tiejuoksu: 42.22 (2007)\n 20 kilometrin tiejuoksu: 57.18 (2012)\n Puolimaraton: 1.00.11 (2007)\n 25 000 metrin juoksu: 1.13.52,8 (2011)\n 25 kilometrin tiejuoksu: 1.14.08 (2009)\n 30 000 metrin juoksu: 1.30.00,1 (2011)\n 30 kilometrin tiejuoksu: 1.28.04 (2012)\n Maraton: 2.05.04 (2009)\n\nLähteet\n\nViitteet\n\nAiheesta muualla \n\nKenialaiset kestävyysjuoksijat\nKenialaiset olympiamitalistit\nVuonna 1982 syntyneet\nElävät henkilöt"}
{"id": "454167", "url": "https://fi.wikipedia.org/wiki/Japanin%20Grand%20Prix%201989", "title": "Japanin Grand Prix 1989", "text": "Japanin Grand Prix 1989 oli Formula 1 -sarjan osakilpailu, joka ajettiin 22. lokakuuta 1989 Suzukan radalla Japanissa. Kilpailun voitti Benettonilla ajanut Alessandro Nannini, jolle voitto oli kauden ja koko uran ensimmäinen. \n\nKisa muistetaan parhaiten maailmanmestaruudesta taistelleiden Alain Prostin ja Ayrton Sennan kolarista. Senna starttasi paalulta, mutta koska hänen lähtöruutunsa oli ns likaisella puolella rataa, Senna putosi lähdössä kakkoseksi Prostin taakse. Prost karkasi, mutta Senna sai tallikaverinsa kiinni seitsemän kierrosta ennen maalia. Senna yritti ohitusta sisäkautta shikaanissa jättämällä jarrutuksen myöhään, mutta Prost \"sulki oven\" ja molemmat autot jäivät siihen paikkaan. Prost keskeytti, mutta Senna jatkoi kilpailua ratavirkailijoiden työnnettyä hänen McLareninsa käyntiin. Etusiipensä hajottanut Senna vaihtoi keulan varikolla. Nannini ehti sillä välin kärkipaikalle, mutta Senna ohitti hänet kaksi kierrosta ennen maalia samassa shikaanissa, missä kolaroi Prostin kanssa. Senna hylättiin kuitenkin kilpailun jälkeen shikaanin oikaisusta kolarin jälkeen, mikä varmisti Nanninin voiton ja Prostin maailmanmestaruuden. McLaren-talli jätti tapauksesta protestin, mikä kuitenkin hylättiin.\n\nTulokset\n\nMuuta \n\nPaalupaikka: Ayrton Senna – 1.38,041\nNopein kierros: Alain Prost – 1.43,506 (kierroksella 43)\nAyrton Sennan 20. voitto ja 40. paalupaikka\nAyrton Senna hylättiin, koska hän oikaisi shikaanin kolarin jälkeen. Ilman hylkäystä Senna olisi voittanut kilpailun. Myös hänen nopein kierros (1.43,025) hylättiin.\nAlain Prost varmisti uransa kolmannen kuljettajien maailmanmestaruuden\nIvan Capelli 50. Grand Prix\nPaolo Barillan ensimmäinen Grand Prix\nAlessandro Nanninin ensimmäinen voitto ja johtokierros\nHonda-moottoreiden\t50. paalupaikka\nViimeinen italialaisten kuljettajien kaksoisvoitto\n\nLähteet \n\nFormula 1 -kausi 1989\nJapanin Grand Prix"}
{"id": "1436742", "url": "https://fi.wikipedia.org/wiki/Trimelliittihappo", "title": "Trimelliittihappo", "text": "Trimelliittihappo (C9H6O6) on aromaattisiin trikarboksyylihappoihin kuuluva orgaaninen yhdiste. Yhdistettä voidaan käyttää polymeeriteollisuudessa muun muassa hartsien valmistamiseen ja lisäksi siitä valmistetaan muovinpehmentimiä.\n\nOminaisuudet\nHuoneenlämpötilassa trimellittihappo on väritöntä kiteistä ainetta. Yhdiste liukenee hieman veteen ja hyvin muun muassa etanoliin. Bentseeniin aine ei liukene. Trimelliittihappo on heikko triproottinen happo eli rakenteessa on kolme karboksyyliryhmää. jotka voivat luovuttaa protonin. Ryhmien pKa-arvot ovat pKa1 2,5, pKa2 3,8 ja pKa3 5,2. Kuumennettaessa trimelliittihappoa sulamispisteeseensä muodostuu sen anhydridiä trimelliittihappoanhydridiä\n\nValmistus ja käyttö\nTrimelliittihappoa valmistetaan hapettamalla pseudokumeenia typpihapolla. Hapettimena voidaan käyttää myös ilman happea, jolloin katalyyttinä reaktiossa toimii koboltin, mangaanin ja bromin seos. Trimelliittihappoa käytetään valmistettaessa muovienpehmentiminä käytettyjä estereitä, hartseja, väriaineita, musteita ja liimoja. Myös trimelliittihappoanhydridiä käytetään näihin vastaaviin tarkoituksiin.\n\nLähteet\n\nAromaattiset yhdisteet\nKarboksyylihapot"}
{"id": "757766", "url": "https://fi.wikipedia.org/wiki/Kankaisten%20seisake", "title": "Kankaisten seisake", "text": "Kankaisten seisake oli Uudenkaupungin radan varressa sijainnut lakkautettu seisake. Se perustettiin Maskuun vuonna 1933, vain vajaan kilometrin päähän Maskun rautatieasemasta. Seisake lakkautettiin toukokuussa 1974.\n\nSeisakkeen eteläpuolella sijaitsi sivuraide Kankaisten sorakuopille, joista otettiin 1920-luvulla runsaasti soraa myös radan rakennustyömaalle. Vuonna 1974 sivuraidetta jatkettiin teollisuusalueella sijainneelle pintakäsittelylaitokselle asti. Sivuraide suljettiin vuonna 1996 ja se on myöhemmin purettu.\n\nLähteet\n\nMaskun liikenne\nMaskun rakennukset ja rakennelmat\nVarsinais-Suomen lakkautetut rautatieliikennepaikat"}
{"id": "1719519", "url": "https://fi.wikipedia.org/wiki/Birtamod", "title": "Birtamod", "text": "Birtamod (nepaliksi बिर्तामोड) on kaupunki Nepalin itäosassa, Intian rajan tuntumassa. Birtamod kuuluu Nepalin Itäiseen kehitysalueeseen sekä Mechin vyöhykkeeseen. Vuonna 2021 kaupungin väkiluvuksi mitattiin 117 355.\n\nBirtamod on tärkeä alueellinen keskus, ja Intian läheinen sijainti mahdollistaa aktiivisen kaupankäynnin.\n\nLähteet \n\nNepalin kaupungit\nMechi"}
{"id": "1036645", "url": "https://fi.wikipedia.org/wiki/Andr%C3%A9%20Fr%C3%A9d%C3%A9ric%20Cournand", "title": "André Frédéric Cournand", "text": "André Frédéric Cournand\t (24. syyskuuta 1895 Pariisi, Ranska – 19. helmikuuta 1988 Great Barrington, Massachusetts, Yhdysvallat) oli ranskalaissyntyinen yhdysvaltalainen tutkija, joka sai vuonna 1956 Nobelin lääketieteen palkinnon sydäntä ja verenkiertoa koskevasta tutkimuksesta.\n\nLähteet \n\nYhdysvaltalaiset biologit\nRanskalaiset biologit\nFysiologit\nNobelin fysiologian tai lääketieteen palkinnon saajat\nVuonna 1895 syntyneet\nVuonna 1988 kuolleet"}
{"id": "1767306", "url": "https://fi.wikipedia.org/wiki/Lotta%20Hamari", "title": "Lotta Hamari", "text": "Anna Lotta Hamari (o.s. Kauhanen, s. 1985) on suomalainen kansanedustaja. Hän pääsi eduskuntavaaleissa 2023 varasijalle 2 675 äänellä Pirkanmaan vaalipiiristä. Koulutukseltaan Hamari on terveystieteiden tohtori ja hän on työskennellyt aiemmin fysioterapeuttina sekä Hoitotyön tutkimussäätiön tutkijana. Hamarilla on kaksi lasta. Hamari nousi eduskuntaan Sanna Marinin saadessa eron.\n\nHamari on pelannut koripalloa SM-tasolla. Hän voitti BC Nokiassa SM-kultaa kaudella 2004–2005.\n\nLähteet \n\nNykyiset kansanedustajat\nSuomen Sosialidemokraattisen Puolueen poliitikot\nPirkanmaan vaalipiiri\nSuomalaiset tieteilijät\nSuomalaiset koripalloilijat\nVuonna 1985 syntyneet\nElävät henkilöt"}
{"id": "945517", "url": "https://fi.wikipedia.org/wiki/Kirill%20Kabanov", "title": "Kirill Kabanov", "text": "Kirill Sergejevitš Kabanov (, s. 16. heinäkuuta 1992 Moskova, Venäjä) on venäläinen jääkiekkoilija, joka edustaa tanskalaista Aalborg Piratesia. Hänen vahvuuksiinsa kuuluu kiekollinen peli, hyökkäyspään pelaaminen, luistelu ja mailankäsittelytaidot. Kabanovin tulisi kuitenkin noudattaa enemmän joukkueensa pelitapaa ja pelata johdonmukaisemmin.\n\nKabanov oli ikäluokkansa lupaavimpia pelaajia ja suosikkeja ensimmäisen kierroksen varaukseksi NHL:n varaustilaisuuteen 2010, mutta asenne, ongelmat ja kurinpidolliset seikat pudottivat hänen kurssiaan. Kabanovilla oli ongelmia varsinkin KHL:n ja Venäjän maajoukkueen kanssa, mutta heinäkuussa 2011 hän pyysi julkisesti anteeksi venäläiskannattajilta.\n\nUra\n\nSeuraura\nKabanov teki jo 15-vuotiaana viisivuotisen sopimuksen Venäjän superliigassa pelanneen Spartak Moskovan kanssa, joka sisälsi option NHL:ään siirtymisestä. Seuraavalla kaudella 2008–2009 hän debytoi Superliigan tilalle perustetussa KHL:ssä ollen liigan kaikkien aikojen nuorin pelaaja. Kabanov pelasi Spartakissa kuusi runkosarja- ja neljä playoff-ottelua.\n\nKHL peruutti Kabanovin NHL-option kauden 2008–2009 aikana. Heinäkuussa 2009 hänet kaupattiin Spartakista Salavat Julajev Ufaan, joka kuitenkin kieltäytyi lisäämästä Kabanovin sopimukseen optiota NHL:ään siirtymisestä. Samana kesänä QMJHL-seura Moncton Wildcats varasi hänet seitsemäntenä pelaajana CHL:n varaustilaisuudessa. Kabanov lähti kuitenkin omasta tahdostaan QMJHL:ään vedoten IIHF:n antamaan oikeuteen siirtyä CHL:ään. Ufa ja Wildcats kiistelivät hänen pelaajaoikeuksistaan, jonka takia Kabanovilta jäi kymmenen ensimmäistä QMJHL-ottelua väliin. Lopulta IIHF päätti, että Kabanov siirtyy Monctoniin. Hänen seuravalintansa taustalla oli Kabanovin halu oppia Pohjois-Amerikkalaista pelityyliä, vaikka hän olisi tienannut KHL:ssä noin 360 000 Yhdysvaltain dollaria kaudella 2009–2010.\n\nKabanovista tuli ongelmapelaaja myös QMJHL:ssä. Hän pelasi yhden ottelun kevään 2010 pudotuspeleissä, kunnes kesken niiden Kabanov vaati Wildcatsilta luvan saada lähteä edustamaan Venäjää alle 18-vuotiaiden MM-kilpailuihin. Hän jätti joukkueen ja lähti turnaukseen, mutta ei pelannut siellä otteluakaan Venäjän poistettua Kabanovin joukkueesta kurinpidollisista syistä. Kabanov voitti QMJHL:ssä mestaruuden keväällä 2010.\n\nKabanovia pidettiin pitkään varmana ensimmäisen kierroksen varauksena NHL:n varaustilaisuudessa 2010, peräti top-5-varauksena, mutta jatkuvat ongelmat ja kurinpidolliset selkkaukset pudottivat hänen kurssiaan rankingeissa ja itse varaustilaisuudessa. Kabanov varattiin lopulta kolmannella kierroksella 65. pelaajana New York Islandersiin. Joukkueen harjoitusleirillä syksyllä 2010 hänet lähetettiin kotiin myöhästelyn takia. Kabanov palasi Wildcatsiin, josta hänet kaupattiin kahden ottelun jälkeen Lewiston MAINEiacsiin. Kabanov teki kaudella 2010–2011 QMJHL:n runkosarjassa 28 pistettä, mutta kevään 2011 pudotuspeleissä hän teki 15 ottelussa tehot 8+12=20, joilla Kabanov jakoi MAINEiacsin sisäisen pistepörssin voiton Michael Chaputin kanssa.\n\nHeinäkuussa 2011 Kabanov solmi New York Islandersin kanssa kolmivuotisen tulokassopimuksen. Aiemmin tunnekuohuissaan hän vannoi, ettei enää koskaan pelaisi Venäjällä tai sen maajoukkueessa, liittyen aikaisempiin ongelmiin. Pian NHL-sopimuksensa jälkeen hän pyysi julkisesti anteeksi kotimaaltaan. Sports.ru-sivuston mukaan Kabanov sanoi:\n\nIslandersin harjoitusleirin jälkeen Kabanov palautettiin QMJHL:ään ja hän siirtyi Blainville-Boisbriand Armadan riveihin lokakuussa 2011. Ennen kuin Kabanov pelasi siellä otteluakaan, Islanders lainasi hänet 6. marraskuuta asti kestävällä sopimuksella Elitserien-seura Färjestads BK:hon. Päivää myöhemmin Färjestad-siirtonsa jälkeen Blainville-Boisbriand Armada kauppasi Kabanovin ja puolustaja Alexandre Gauthierin oikeudet Shawinigan Cataractesille vaihdossa puolustaja Nikita Kolesnikovsiin, maalivahti Storm Phaneufiin ja kuudennen kierroksen varausvuoroon kesällä 2012. Hän tulisi pelaamaan joukkueessa palattuaan Färjestadista. Kabanov ei lopulta siirtynyt ollenkaan joukkueeseen, vaan jatkoi pelejään Cataractesissa, jonka paras pistemies ja syöttäjä hän oli kevään 2012 pudotuspeleissä tehoilla 4+9=13. Joukkue voitti kauden päätteeksi QMJHL:n mestaruuden ja isännöi Memorial Cup -turnausta, jonka Cataractes voitti. \n\nKaudeksi 2012–2013 Kabanov siirtyi New York Islandersin organisaatioon. Hänet pudotettiin harjoitusleirin päätteeksi Islandersin farmijoukkueeseen Bridgeport Sound Tigersiin, AHL:ään. Kabanov pelasi siellä koko kauden tehden 32 runkosarjaottelussa tehot 2+7=9. Kaudella 2013–2014 hän pelasi sekä Sound Tigersissa että ECHL-joukkue Stockton Thunderissa, kunnes Islanders lainasi hänet tammikuussa 2014 loppukaudeksi Ruotsin SHL-liigan MODO Hockeyn joukkueeseen. Heinäkuussa 2014 Islanders asetti Kabanovin siirtolistalle. Hän päätti jatkaa uraansa SHL:ssä tehtyään saman kuun lopulla vuoden mittaisen sopimuksen Skellefteå AIK:n kanssa. Pohjois-Amerikassa vietettyjen epäonnistuneiden vuosien jälkeen Kabanov kuului kaudella 2014–2015 joukkueen onnistujiin ja voitti Skellefteån sisäisen tehotilaston lukemalla +20. Hän voitti kauden päätteeksi SHL-hopeaa.\n\nSyksyllä 2015 Kabanov haki try-outin kautta pelipaikkaa NHL-joukkue New York Rangersista, mutta hän jäi kuitenkin ilman sopimusta ja siirtyi lokakuussa loppukauden 2015–2016 kattavalla sopimuksella Salavat Julajev Ufan KHL-joukkueeseen, jonka kanssa Kabanovilla oli aiemmin sopimuskiista.\n\nMaajoukkueura\n\nKabanov pelasi alle 18-vuotiaiden MM-kilpailuissa vuonna 2009, jolloin hän voitti hopeaa. Kabanov oli tehoilla 4+7=11 Venäjän kolmanneksi paras pistemies Vladimir Tarasenkon ja Jevgeni Kuznetsovin jälkeen. Hän liittyi joukkueeseen myös vuonna 2010 kesken QMJHL:n pudotuspelien, mutta Venäjän päävalmentaja Mihail Vasiljev poisti Kabanovin kurinpidollisista syistä joukkueesta ja kertoi hänen tuoneen sinne sekaannusta. Tämän jälkeen Kabanovin välit maajoukkueeseen katkesivat toistaiseksi. \n\nKabanov pelasi myös alle 18-vuotiaiden Ivan Hlinkan muistoturnauksessa vuosina 2008 ja 2009, joista molemmat turnaukset päättyivät hopeaan. Hän voitti vuoden 2009 turnauksessa myös Venäjän sisäisen piste- ja maalipörssin tehoilla 5+2=7, ja ylsi samaan myös vuotta aiemmin tehoilla 3+3=6, jolloin Kabanov jakoi kuitenkin sisäisen maalipörssin voiton Georgi Berdjukovin ja Vladimir Tarasenkon kanssa.\n\nKabanov valittiin myös alle 20-vuotiaiden MM-joukkueeseen vuonna 2010, mutta turnaus jäi häneltä väliin rannevamman takia. Tätä ennen Kabanov pelasi myös World U-17 Hockey Challengessa vuonna 2008, jolloin hän oli tehoilla 2+9=11 Venäjän paras pistemies, koko turnauksen paras syöttäjä sekä turnauksen jäähypörssin voittaja 28 minuutillaan. Kabanov pelasi myös alle 19-vuotiaiden World Junior A Challengessa vuonna 2008.\n\nTilastot\n\nLähteet\n\nViitteet\n\nVenäläiset jääkiekkoilijat\nNew York Islandersin varaamat pelaajat\nVuonna 1992 syntyneet\nElävät henkilöt"}
{"id": "539630", "url": "https://fi.wikipedia.org/wiki/Ken%20Whyld", "title": "Ken Whyld", "text": "Kenneth ”Ken” Whyld (6. maaliskuuta 1926 – 11. heinäkuuta 2003) oli brittiläinen shakkikirjailija ja -tutkija. Hänet tunnetaan parhaiten David Hooperin kanssa kirjoittamastaan The Oxford Companion to Chess -kirjasta.\n\nWhyld oli vahva amatööripelaaja. Hän osallistui Britannian shakkimestaruuskilpailuihin vuonna 1956. Hän voitti myös Nottinghamshiren shakkimestaruuden.\n\nAiheesta muualla\n\nhttp://www.bcmchess.co.uk/news/obitwhyld.html \nThe Collected Games of Emanuel Laskerin arvostelu\nAlekhine Nazi Articlesin arvostelu\nThe Ken Whyld Association\n\nBrittiläiset shakinpelaajat\nBrittiläiset kirjailijat\nShakkikirjailijat\nVuonna 1926 syntyneet\nVuonna 2003 kuolleet"}
{"id": "1447411", "url": "https://fi.wikipedia.org/wiki/Paakin%20junaonnettomuus", "title": "Paakin junaonnettomuus", "text": "Paakin junaonnettomuus tapahtui 7. lokakuuta 1926 Kontiomäen ja Vuokatin välillä noin kilometri ennen Paakinmäkeä kun kaksi työjunaa törmäsi yhteen. Onnettomuudessa kuoli viisi henkilöä ja junien veturit sekä 11 soravaunua romuttuivat.\n\nKontiomäeltä Vuokattiin kello 4.15 aamulla lähetetty työjuna jossa oli 23 tyhjää vaunua ja Paakinmäen pysäkiltä Kontiomäen suuntaan lähetetty työjuna jossa oli 23 täydessä lastissa ollutta soravaunua törmäsivät yhteen kallioleikkauksessa vähän ennen kello viittä aamulla. Paikalla ollut kaarre vaikeutti näkyvyyttä joten tyhjä työjuna törmäsi toiseen junaan täydellä vauhdilla. Täydestä sorajunasta romuttui veturi ja kaksi ensimmäistä vaunua, tyhjästä työjunasta taas veturin lisäksi yhdeksän vaunua niiden joukossa konduktöörinvaunu. Kaikki surmansa saaneet ja pahimmin loukkaantuneet olivat tyhjässä työjunassa.\n\nOnneettomuus aiheutui junanlähettäjien väärinkäsityksestä. Vuonna 1928 tuomittiin junan lähettäjänä Kontiomäen asemalla toiminut sähköttäjä Auvinen Sotkamon kihlakunnanoikeudessa 1 vuoden 5 kuukauden vankeusrangaitukseen sekä virasta erotettavaksi. Hänet tuomittiin myös maksamaan korvauksia rautatiehallitukselle sekä elatusapua onnettomuudessa kuolleiden omaisille.\n\nLähteet \n\nSotkamo\nVuoden 1926 onnettomuudet\nJunaonnettomuudet Suomessa\n1920-luvun junaonnettomuudet\n1920-luvun onnettomuudet Suomessa"}
{"id": "1045007", "url": "https://fi.wikipedia.org/wiki/Gibraltar%20College%20of%20Further%20Education", "title": "Gibraltar College of Further Education", "text": "Gibraltar College of Further Education on Gibraltarilla toimiva oppilaitos, joka on tarkoitettu yli 16-vuotiaille opiskelijoille. Siellä on sekä kokoaikaista opiskelua että täydennyskoulutuskursseja jo työelämään siirtyneille.\n\nKoulun edeltäjä oli vuonna 1948 Gibraltarin telakalle perustettu tekninen koulu. Britannian 1960-luvun suuren ammattikoulu-uudistuksen yhteydessä sen nimi ja kurssitarjonta muuttuivat, ja siitä tuli Gibraltar & Dockyard Technical College. Koulun rahoituksesta vastasivat vuoteen 1985 asti Gibraltarin hallitus ja Britannian puolustusministeriö yhdessä. 1980-luvun kuluessa koulun opettajakunta ja rahoitus siirtyivät kokonaan gibraltarilaisten huoleksi, ja samalla nimi muuttui nykyiseen muotoonsa. Nykyisin koulussa voi suorittaa myös GSCE-tutkinnon (General Certificate of Secondary Education).\n\nKokoaikaisilla kursseilla voi opiskella informaatioteknologiaa, kauppa- ja rahoitusalaa ja rakennusalaa yksi- ja kaksivuotisilla opintolinjoilla.\n\nLähteet \n\nGibraltarilainen kulttuuri\nOppilaitokset"}
{"id": "524284", "url": "https://fi.wikipedia.org/wiki/Orlando%20Magic", "title": "Orlando Magic", "text": "Orlando Magic on koripalloseura, joka pelaa NBA-liigan itäisen konferenssin kaakkoisessa divisioonassa. Seuran kotiareena on Amway Arena Orlandossa, Floridassa.\n\nOrlando Magic on kaksi kertaa, vuosina 1995 ja 2009 päässyt pelaamaan NBA-finaaleissa. Vuonna 1995 se hävisi finaalisarjan Houston Rocketsille otteluvoitoin 0–4 ja vuonna 2009 Los Angeles Lakersille 1–4. Vuoden 1995 joukkueessa pelasivat muun muassa Shaquille O'Neal, Anfernee Hardaway, Horace Grant, Dennis Scott, Anthony Bowie, Jeff Turner ja Darrell Armstrong; joukkueen päävalmentajana toimi Brian Hill. Vuonna 2009 joukkueeseen kuuluivat muun muassa Dwight Howard, Rashard Lewis ja Hidayet Türkoğlu.\n\nJoukkue kaudella 2019–2020 \n Päivitetty 22. lokakuuta 2019\n\nEntisiä pelaajia \n\n Darrell Armstrong\n Chucky Atkins\n Tony Battie\n Michael Doleac\n Gordan Giricek\n Drew Gooden\n Horace Grant\n Anfernee Hardaway\n Matt Harpring\n Dwight Howard\n Rashard Lewis\n\n Tracy McGrady\n Mike Miller\n Jameer Nelson\n Victor Oladipo\n Shaquille O'Neal\n Jason Richardson\n Stanley Roberts\n Dennis Scott\n Scott Skiles\n Hidayet Türkoğlu\n Jeff Turner\n\nLähteet \n\n Orlando Magicin kotisivu\n\nNBA-seurat\nYhdysvaltalaiset koripalloseurat\nVuonna 1989 perustetut urheiluseurat\nOrlandon urheilu"}
{"id": "984453", "url": "https://fi.wikipedia.org/wiki/HMS%20Vanadis%20%281862%29", "title": "HMS Vanadis (1862)", "text": "HMS Vanadis oli Ruotsin laivaston vuonna 1862 vesillelaskettu täystakiloitu höyryfregatti. Alus oli samalla ainoa Ruotsin merivoimien höyryfregatti.\n\nValmistus \nAlus tilattiin Karlskronan telakalta ja se laskettiin vesille 30. huhtikuuta 1862. Alus otettiin palveluksen 6. elokuuta.\n\nAlus oli kolmimastoinen ja sen purjepinta-ala oli 1 643 neliömetriä.\n\nPalvelus \nAlus poistettiin palveluksesta 22. joulukuuta 1893.\n\nLähteet\n\nViitteet \n\nRuotsin merivoimien fregatit"}
{"id": "312235", "url": "https://fi.wikipedia.org/wiki/Jimmy%20Eat%20World", "title": "Jimmy Eat World", "text": "Jimmy Eat World on yhdysvaltalainen rock-yhtye, joka perustettiin Mesassa, Arizonassa 1993.\n\nKokoonpano\n\nNykyiset jäsenet \n Jim Adkins - laulu, kitara\n Tom Linton - kitara, taustalaulu\n Rick Burch - basso\n Zach Lind - rummut\n\nEntiset jäsenet \n Mitch Porter - basso (1993–1995)\n\nDiskografia\n\nStudioalbumit \n Jimmy Eat World, 1994\n Static Prevails, 23. heinäkuuta 1996\n Clarity, 23. helmikuuta 1999\n Bleed American (uudelleennimetty Jimmy Eat World), 24. heinäkuuta 2001 Myynti:US - Platinaa\n Futures, 19. lokakuuta 2004 Myynti:US - Kultaa\n Chase This Light, 16. lokakuuta 2007\n Invented (2010)\n Damage (2013)\n Integrity Blues (2016)\n Surviving (2019)\n\nEP:t\nOne, Two, Three, Four (1994)\nJimmy Eat World (1998)\nLast Christmas EP (2001)\nGood to Go (2002)\nFirestarter (2004)\nStay on My Side Tonight (2005)\n\nSinglet \n \"Lucky Denver Mint\" (1999)\n \"Bleed American\" (2001)\n \"The Middle\" (2002)\n \"Sweetness\" (2002)\n \"A Praise Chorus\" (2003)\n \"Pain\" (2004)\n \"Work\" (2005)\n \"Futures\" (2005)\n \"Big Casino\" ([007)\n \"Always Be\" (2007)\n \"My Best Theory\" (2010)\n \"Coffee and Cigarettes\" (2011)\n \"I Will Steal You Back\" (2013)\n \"Damage\" (2013)\n\nTriviaa \nYhtyeen kappaleen \"Pain\"  voi kuulla Activisionin Tony Hawk's Underground 2-konsoli- ja tietokonepelissä sekä Midnight Club 3-konsolipelissä.\nYhtyeen kappaleen \"Just Tonight...\"  voi kuulla Burnout 3: Takedown -konsolipelissä\nYhtyeen kappaleen \"The Middle\" voi kuulla Rock Band 2 ja Guitar Hero World Tour -peleissä ja kappaleen \"Bleed American\" pelissä Guitar Hero 5\nYhtyeen kappaleen \"Sweetness\" voi kuulla EA:n pelissä NHL 2003\n\nAiheesta muualla \n\n Viralliset sivut \n Jimmy Eat World Myspacessa\n Fanisivusto \n Jimmy Eat World Media Archive  - Sivu, jolta voi ladata Jimmy Eat World:in livevideoita yms.\n\nYhdysvaltalaiset alternative rock -yhtyeet\nYhdysvaltalaiset punkyhtyeet\nPop punk -yhtyeet\nPower pop -yhtyeet\nEmo-yhtyeet"}
{"id": "1641905", "url": "https://fi.wikipedia.org/wiki/Theomnestos", "title": "Theomnestos", "text": "Theomnestos (, ) voi viitata seuraaviin:\n\n Theomnestos (1. vuosisata eaa.), Platonin Akatemiaan kuulunut filosofi\n Theomnestos (300/400-luku jaa.?), eläinlääkinnästä kirjoittanut\n Theomnestos (1. vuosisata jaa.), kuvanveistäjä\n Theomnestos (300-luku eaa.), taidemaalari\n Theomnestos Naukratislainen  (1. vuosisata eaa.), filosofi\n Theomnestos Sardislainen, kuvanveistäjä\n Theomnestos, kyynikkofilosofi\n\nLähteet"}
{"id": "630790", "url": "https://fi.wikipedia.org/wiki/KTM%20RC8", "title": "KTM RC8", "text": "KTM RC8 on KTM:n valmistama urheilullinen moottoripyörämalli, joka tuli markkinoille vuonna 2008. Mallissa on kaksisylinterinen V-moottori. 155 hv tehoisena se oli KTM:n tehokkain moottoripyörä malli ilmestyessään. Polttoaineen syöttönä pyörässä on Keihinin ruiskurungot 52 mm läpimitoilla, joihin virtaa ilmaa kahdesta ilmanottoaukosta. Vuonna 2009 malli sai parannellun sisarmallin RC8R, jossa on 163 hv.\n\nRC8 on rakennettu mahdollisimman kevyeksi ja ketteräksi ollakseen hyvä pyörä radalla. Sen runko painaa 7,5 kg ja moottori 64 kg. Koko pyörän kuivapaino (ilman polttoainetta) on 184 kg. RC8 on KTM:n ensimmäinen \"Super Bike\" -tyyppinen moottoripyörämalli.\n\nTeknisiä tietoja \n Moottorin tyyppi - Kaksisylinterinen, nelitahtinen V-moottori, DOHC, nestejäähdytys\n Iskutilavuus - 1148 cm³\n Poraus/isku - 103/69 mm\n Puristussuhde - 12,5:1\n Huipputeho - 155 hv / 10000 rpm\n Huippuvääntö - 120 Nm / 8000 rpm\n Vaihteisto - 6-portainen\n Kytkin - Märkä monilevykytkin.\n Toisioveto - Ketju\n Ohjauskulma - 23,3°\n Etujättö - 90/92 mm\n Märkäpaino (ilman polttoainetta) - 184 kg\n Istuinkorkeus - 805/825 mm\n Akseliväli - 1430 mm\n Etujarru - Kaksi 320 mm levyjarrua, 4-mäntäpuristin\n Takajarru - Yksi 220 mm levyjarru, 2-mäntäpuristin\n Eturengas - 120/70 x 17\n Takarengas - 190/55 x 17\n Runko - Teräsputkirunko, alumiininen takahaarukka\n Huippunopeus - noin 280 km/h\n Polttoainesäiliö - 16,5 l\n\nLähteet \n\n \n\nRC8\n2000-vuosikymmenen moottoripyörät"}
{"id": "65794", "url": "https://fi.wikipedia.org/wiki/Ilo", "title": "Ilo", "text": "Ilo on myönteinen tunne.\n\nIlo voi olla passiivista tai aktiivista. Passiivinen ilo tarkoittaa rauhallista oloa ja tyytyväisyyttä asioiden nykytilaan. Aktiiviseen iloon liittyy halu jakaa oma ilo muiden kanssa.\n\nIlon voimakkuuden tasoja tai lähikäsitteitä ovat lievimmästä vahvimpaan esimerkiksi tyytyväisyys, nautinto ja ekstaasi.\n\nIloinen ihminen ilmaisee iloaan usein hymyilemällä tai nauramalla. Hymy voi kertoa muustakin kuin ilosta, mutta vauvan hymy on aina luonnollinen ilon ilmaus, sillä vauva ei osaa teeskennellä hymyä.\n\nIloisuus kiihdyttää sykettä ja verenkiertoa, ja joidenkin tutkimusten mukaan se parantaa myös ongelmanratkaisukykyä. Iloon liittyy itseluottamuksen ja itsetunnon voimistuminen sekä energisyys. Ilon on arveltu jouduttavan ihmisen toipumista sairauksista, stressistä tai kielteisistä tunteista, lisäävän ihmisen hyvinvointia sekä suojelevan vastoinkäymisten vaikutuksilta. Ilo voimistaa myös kiintymyksen tunteita, ja ihmiset ovat iloisina ystävällisempiä ja lämpimämpiä toisia kohtaan.\n\nIlon ilmaukset viestittävät iloisuutta ja ystävällisyyttä sekä halukkuutta miellyttävään viestintään ja vuorovaikutukseen. Ilon tunteet ovat luonteenomaisia etenkin ulospäinsuuntautuneille ihmisille. Iloisuus saa ihmisen haluamaan jakaa tunteensa toisten ihmisten kanssa. Myös ujot ihmiset rohkaistuvat vuorovaikutukseen muiden kanssa ollessaan iloisia.\n\nKatso myös\n Onnellisuus\n\nLähteet\n\nAiheesta muualla\n\nTunteet\nSeulonnan keskeiset artikkelit"}
{"id": "1684749", "url": "https://fi.wikipedia.org/wiki/Tom%C3%A1%C5%A1%20Pavelka", "title": "Tomáš Pavelka", "text": "Tomáš Pavelka (s. 29. toukokuuta 1993 Ostrava, Tšekki) on tšekkiläinen jääkiekkopuolustaja, joka pelaa kotimaassaan Extraliga-joukkue HK Hradec Královéssa.\n\nUra\n\nSeuraura \nPavelka on HC Vítkovicen kasvatti. Hän oli kaudella 2009–2010 seuran B-nuorten tehokkain puolustaja tehopisteillä 7+15=22. Kauden 2010–2011 Pavelka pelasi suurimmaksi osaksi Vítkovicen A-nuorissa. Hän debytoi myös seuran Extraliga-joukkueessa, jossa Pavelka pelasi ensimmäisen ja kauden ainoaksi jääneen ottelunsa vain 17-vuotiaana 30. tammikuuta 2011 Rytíři Kladnoa vastaan.\n\nQMJHL-joukkue Prince Edward Island Rocket varasi Pavelkan 26. pelaajana CHL:n varaustilaisuudessa 2011. Hän siirtyi joukkueeseen kaudeksi 2011–2012. Pavelka oli kuudella osumallaan Rocketin eniten maaleja tehnyt puolustaja Jimmy Olignyn kanssa. Pavelkan teholukema −45 oli kuitenkin koko liigan heikoin. Kaudella 2012–2013 Pavelka oli Rocketin toiseksi tehokkain puolustaja pisteillä 8+31=39.\n\nKaudeksi 2013–2014 Pavelka palasi kotimaahansa ja hän siirtyi kolmivuotisella sopimuksella HC Litvínoviin. Pavelka pelasi Extraligassa kauden aikana 12 runkosarjaottelua tehden yhden syöttöpisteen, mutta pelasi suurimman osan kaudestaan hän pelasi kuitenkin lainalla sarjatasoa alempana 1. česká hokejová ligan HC Mostissa. Ensimmäisellä täysimittaisella kaudellaan 2014–2015 Pavelka pelasi 45 runkosarjaottelua tehopistein 4+4=8 ja 17 playoff-ottelua tehopistein 2+7=9. Hän teki ensimmäisen Extraliga-maalinsa 2. marraskuuta 2014 vieraissa HC Kometa Brnoa vastaan. Pavelka sai ottelussa myös syöttöpisteen Martin Ručinskýn tekemään alivoimamaaliin. Hän voitti koko liigan pudotuspelien puolustajien piste- ja syöttöpörssin. Pavelka jakoi myös Litvínovin sisäisen tehotilaston voiton Filip Pavlíkin kanssa lukemalla +8. Hän voitti kauden päätteeksi Tšekin-mestaruuden. Pavelka pelasi kauden aikana myös seitsemän ottelua lainalla 1. ligan HC Mostissa.\n\nPavelkan teholukema –25 oli kaudella 2015–2016 koko Extraligan heikoin. Hän kuitenkin jakoi karsintasarjan tehotilaston voiton joukkuetovereidensa Filip Pavlíkin ja Radek Dudan kanssa lukemalla +10. Huhtikuussa 2016 Pavelka teki Litvínovin kanssa vuoden mittaisen jatkosopimuksen. Hän voitti kaudella 2016–2017 joukkueen sisäisen tehotilaston lukemalla +10, mutta Pavelkan kausi päättyi kuitenkin loukkaantumisen vuoksi helmikuussa 2017.\n\nPavelka siirtyi kaudeksi 2017–2018 HC Sparta Prahaan. Hän oli viidellä osumallaan joukkueen eniten maaleja tehnyt puolustaja Zbyněk Michálekin ja Juraj Mikušin kanssa. Kesken kauden 2019–2020, lokakuussa 2019 Sparta Praha lainasi Pavelkan marraskuun loppuun asti kestävällä sopimuksella hänen aiempaan seuraansa HC Litvínoviin, jossa Pavelka jatkoi kuitenkin tammikuun 2020 loppuun saakka. Hän oli tehoilla 5+14=19 joukkueen tehokkain puolustaja, vaikka Pavelka pelasi Litvínovissa vain 29 ottelua. Hän pelasi kauden aikana myös yhden ottelun lainalla 1. ligan SK Kadaňissa. Huhtikuussa 2020 Pavelka allekirjoitti Sparta Prahan kanssa kaksivuotisen jatkosopimuksen. \n\nKaudella 2020–2021 Pavelka pelasi runkosarjassa loukkaantumisen vuoksi vain 14 ottelua tehopistein 1+3=4. Kaudella 2021–2022 hän oli tehoilla 5+21=26 Sparta Prahan tehokkain puolustaja Michal Moravčíkin kanssa. He jakoivat koko Extraligan puolustajien pistepörssin kahdeksannen sijan HC Oceláři Třinecin Tomáš Kundrátekin, HC České Budějovicen Petr Šenkeříkin ja HC Vítkovicen Juraj Mikušin kanssa. Pudotuspeleissä Pavelka voitti koko liigan puolustajien maalipörssin neljällä osumallaan. Viidennessä puolivälieräottelussa 28. maaliskuuta 2022 HC Bílí Tygři Libereciä vastaan hän teki Sparta Prahan 5–4-voittomaalin kolmannessa jatkoerässä ajassa 103.28. Pavelka sai ottelussa myös kakkossyöttöpisteen David Tomášekin tekemään maaliin ja hänelle merkittiin teholukema +3. Pavelkan osuma ratkaisi Spartalle välieräpaikan otteluvoitoin 4–1. Joukkue eteni aina finaaleihin. Toisessa finaaliottelussa 19. huhtikuuta 2022 vieraissa HC Oceláři Třineciä vastaan hän teki Spartan 1–2-voittoon päättyneen ottelun voittomaalin, joka tasoitti finaalisarjan 1–1:een. Mestaruuden vei lopulta kuitenkin Třinec otteluvoitoin 4–2.\n\nKaudeksi 2022–2023 Pavelka siirtyi vuoden mittaisella sopimuksella SM-liigajoukkue Rauman Lukkoon. Jatkoaika.com-verkkolehden toimittaja Oskari Jokisen mukaan hänen kautensa jäi kuitenkin kauas Pavelkaan kohdistuneista odotuksista. Hän joutui ajoittain myös kokoonpanon ulkopuolelle.\n\nPavelka palasi kaudeksi 2023–2024 kotimaahansa ja hän siirtyi kaksivuotisella sopimuksella HK Hradec Královén Extraliga-joukkueeseen.\n\nMaajoukkueura \nPavelka edusti Tšekkiä alle 20-vuotiaiden MM-kilpailuissa vuonna 2013. Hän pelasi myös alle 18-vuotiaiden MM-kilpailuissa vuonna 2011. Pavelka pelasi myös alle 18-vuotiaiden Ivan Hlinkan muistoturnauksessa vuonna 2010. Yhteensä hän on pelannut 16 nuorten ja 32 poikien maaottelua.\n\nTšekin A-maajoukkueessa Pavelka on pelannut 12 ottelua tehopistein 2+1=3. Hän teki A-maajoukkuedebyyttinsä Karjala-turnauksen 3. marraskuuta 2016 Plzeňissä pelatussa avausottelussa Ruotsia vastaan. Pavelka merkittiin Tšekin seitsemänneksi puolustajaksi. Ensimmäisen maalinsa A-maaottelussa hän teki Euro Hockey Challengessa 4. huhtikuuta 2018 Sveitsiä vastaan. Pavelkan osuma jäi Tšekin 5–2-voittoon päättyneen ottelun voittomaaliksi.\n\nPelityyli \nRauman Lukon urheilujohtaja Kalle Sahlstedt on kuvaillut Pavelkaa hyökkääväksi puolustajaksi, joka on erityisen vaarallinen ylivoimalla ja hyvä myös puolustuspäässä sekä alivoimalla. Sahlstedtin mukaan Pavelka omaa hyvät kiekolliset taidot ja hänellä on hyvä pelisilmä.\n\nPerhe \nPavelkalla on vaimonsa Daniela Pavelkovan kanssa vuonna 2022 syntynyt poika Oliver.\n\nTilastot \nLähde:\n\nLähteet\n\nViitteet \n\nTšekkiläiset jääkiekkoilijat\nVuonna 1993 syntyneet\nElävät henkilöt"}
{"id": "181483", "url": "https://fi.wikipedia.org/wiki/Raina", "title": "Raina", "text": "Raina muodostuu paperikoneen viiraosalla. Rainanmuodostus on erittäin tärkeässä osassa paperin lopullisen laadun suhteen.\n\nKun valitut ainekset on sekoitettu vesipitoiseksi seokseksi, seos levitetään massarainaksi, josta poistetaan vesi puristamalla ja haihduttamalla, ja näin syntyy kuiva raina. Paperi pysyy koossa rainan kuivatuksen aikana syntyvien vetysidosten ansiosta. Vetysidosten lujuus on riippuvainen rainan muodostuksen aikana syntyneestä kuitujen ja muiden raaka-aineiden jakautumasta.\n\nLähteet\nPaperin ja kartongin valmistus\n\nPaperikoneet\n\nde:Papiermaschine#Siebpartie\nen:Wire#Uses"}
{"id": "1383918", "url": "https://fi.wikipedia.org/wiki/Kiilasarvinokka", "title": "Kiilasarvinokka", "text": "Kiilasarvinokka (Aceros nipalensis) on sarvinokkien heimoon kuuluva lintu, jota tavataan Intian niemimaalla ja Kaakkois-Aasiassa. Sitä pidetään nykyään Aceros-suvun ainoana lajina. Se on isokokoinen sarvinokkalaji, ja sitä tavataan subtrooppisissa metsissä. Kiilasarvinokka käyttää ravinnokseen pääosin hedelmiä, vaikka se syö myös eläinravintoa. Kiilasarvinokka munii 1–2 munaa. Sen pesä on suurissa puissa, joten metsäkato aiheuttaa erityistä uhkaa lajin selviytymiselle. Kansainvälinen luonnonsuojeluliitto listaa kiilasarvinokan vaarantuneeksi.\n\nUlkonäkö ja koko \nKiilasarvinokka on isokokoinen sarvinokkalaji. Naaras on lähes kokonaan musta, mutta koiraan pää, kaula ja vatsapuoli ovat punertavat. Kummallakin sukupuolella on taivaansininen laikku kasvojen ihossa, punainen kurkkupussi ja mustavalkoinen pyrstö. Yläleuassa on isoja uurteita.\n\nLevinneisyysalue ja elinympäristö \nKiilasarvinokkaa tavataan Intian niemimaalla ja Kaakkois-Aasiassa. Sen levinneisyysalue kattaa Bhutanin, Intian koillisosan, Myanmarin, Kiinasta Yunnanin etelä- ja Tiibetin kaakkoisosan, Thaimaan, Laosin ja Vietnamin. Nepalista se on kadonnut, ja Vietnamissakin se on erittäin harvinainen.\n\nKiilasarvinokan elinympäristöä ovat subtrooppiset ainavihannat aarniometsät sekä kesävihannat metsät. Sitä tavataan pääosin 300 – 2 400 metrin korkeudessa, mutta paikoin sitä on nähty jopa 2 900 metrin korkeudessa ja toisaalla 150 metrin korkeudessa.\n\nKäyttäytyminen \nKiilasarvinokkaa pidetään sedentaarisena ja territoriaalisena lajina. Se saattaa kuitenkin kausittain liikkua hedelmien perässä. Lajia tavataan yleensä pareina tai 4–5 yksilön ryhminä. Joskus lajia on tavattu jopa 15 yksilön ryhmissä.\n\nKiilasarvinokan ravinto koostuu pääosin hedelmistä, ja esimerkiksi Bhutanissa se käyttää ravinnokseen 35 kasvilajin hedelmiä. Thaimaassa viidennes lajin ruokavaliosta on laskettu olevan eläimiä. Kiilasarvinokat syövät hedelmien lisäksi ainakin taskurapuja, käärmeitä, laulukaskaita, sammakkoeläimiä, kovakuoriaisia, lintuja ja jopa pieniä nisäkkäitä.\n\nKiilasarvinokan pesimäkausi on 105–152 päivää, ja se alkaa hieman eri aikaan eri osissa levinneisyysaluetta. Thaimassa se alkaa jo tammikuussa, mutta Intiassa ja Bhutanissa huhtikuussa. Pesä on korkeissa ja paksuissa puissa, ja naaras munii 1–2 munaa. Poikaset opettelevat lentämään heinäkuun puolivälin ja elokuun aikana.\n\nSuojelu ja uhat \nKiilasarvinokka luokitellaan vaarantuneeksi, koska sen kanta pienenee uhkaavalla vauhdilla. Suurimmat uhat ovat metsäkato ja metsästys. Laji on erityisen herkkä metsien häviämiselle ja elinympäristöjen heikentymiselle, sillä se on niin riippuvainen suurista puista. Elinympäristöjen pirstoutuminen on myös iso ongelma, sillä elinvoimaiset populaatiot tarvitsevat laajoja metsäalueita. Intian Arunachal Pradesh lajia uhkaa myös metsästys, ja siellä sitä pyydystetään erityisesti ruoaksi. Lajia pyydystetään myös lemmikkieläinkauppaan ja sen sarven takia.\n\nKiilasarvinokka kuuluu CITES-sopimuksen liitteisiin I ja II. Sitä varten on perustettu suojeluohjelmia Intiassa, ja Bhutanin lainsäädännössä se kuuluu kokonaan suojeltuihin lajeihin. Lajia tavataan koko sen levinneisyysalueella useilla suojelualueilla.\n\nLähteet\n\nBibliografia \n  \n\nSarvinokkalinnut\nUhanalaiset linnut"}
{"id": "995235", "url": "https://fi.wikipedia.org/wiki/Jermu%20Koskinen", "title": "Jermu Koskinen", "text": "Jermu Koskinen (s. 1976) on turkulainen runoilija, joka on tullut tunnetuksi kirjallisuuslehdistä ja runoantologioista. Hän sai J. H. Erkon novellikilpailussa kunniamaininnan vuonna 2004. Hän myös voitti vuonna 1998 Suomen huonoin kirjoittaja -palkinnon yhdessä Tuomas Takalan kanssa tekstillä Mallusjokelainen sielunmaisema.\n\nVuonna 2011 ilmestynyt kokoelma Niin kauas kuin vyötä riittää palkittiin Tiiliskivi-palkinnolla, jonka myöntää Tampereen yliopiston kirjallisuudenopiskelijoiden raati.\n\nLähteet \n Helsinki-kirjojen uutiset Jermu Koskiselta vahva esikoisrunoteos Helsinkikirjat.fi.\n\nAiheesta muualla\n \n\nSuomalaiset runoilijat\nVuonna 1976 syntyneet\nElävät henkilöt"}
{"id": "1039108", "url": "https://fi.wikipedia.org/wiki/Johan%20Albert%20Edvard%20von%20Julin", "title": "Johan Albert Edvard von Julin", "text": "Johan Albert Edvard von Julin (22. joulukuuta 1846 – 7. kesäkuuta 1906) oli suomalainen yritysjohtaja, valtiopäivämies ja vuorineuvos. \n\nVon Julin oli Suomen marsalkkana tunnetun Gustaf Mannerheimin eno. Hän peri isältään Johan Jacob von Julinilta Kosken tehtaan ja siihen kuuluvan maatilan. Vuodesta 1875 hän oli Fiskarsin toimitusjohtaja ja hän pelasti vaikeuksiin ajautuneen yrityksen. Von Julin oli myös mukana Suomen ja Venäjän välisissä tullineuvotteluissa puolustamassa Suomen etua.\n\nVon Julin oli aatelissäädyssä edustaja valtiopäivillä 1872, 1877–1878, 1885, 1888, 1891, 1894, 1897, 1899, 1900, 1904–1905 ja 1905–1906.\n\nLähteet\n\nSuomalaiset yritysjohtajat\nVuorineuvokset\nSuomalaiset aateliset\nSuomen suuriruhtinaskunnan aatelissäädyn valtiopäivämiehet\nVuonna 1846 syntyneet\nVuonna 1906 kuolleet"}
{"id": "330140", "url": "https://fi.wikipedia.org/wiki/Hotel%20California%20%28kappale%29", "title": "Hotel California (kappale)", "text": "Hotel California on yhdysvaltalaisen rock-yhtye Eaglesin vuonna 1976 julkaistu kappale samannimiseltä levyltä. Kappaleen on säveltänyt pääosin kitaristi Don Felder. Sovituksesta vastasivat kaksikko Frey-Henley. Singlenä se ilmestyi seuraavan vuoden helmikuussa, jolloin kappale saavutti suuren suosion Yhdysvaltain ja Ison-Britannian hittilistoilla. ”Hotel California” kuuluu myös Eaglesin konserttien vakiokappaleisiin.\n\t\t\t\nEaglesin rumpali Don Henley, joka on myös kappaleen yksi sanoittajista, on sanonut ”Hotel Californian” kertovan ”ahneudesta ja itsensä pilalle hemmottelusta amerikkalaisen unelman pimeinä puolina”. Sanoituksiin liittyi vahvasti myös huumeet, joiden liikakäytöstä bändin jäsenillä oli paljon kokemusta. Kaliforniaa on kappaleessa Henleyn mukaan kuvattu Yhdysvaltojen ”mikrokosmoksena”.\n \t\t \nAlkuperäinen versio kappaleesta esitettiin slow rock -tyylillä, jossa mukana oli pitkä, toistuva sähkökitara. Kertosäkeessä bassolla ja kitaralla oli ikään kuin vastamelodia laululle. Kappale huipentuu loppuun, jossa kitaristit Joe Walsh ja Don Felder soittavat soolon päällekkäin eli tuplasoolona. \t \n \t\t \n”Hotel California” voitti vuoden levytyksen Grammy-palkinnon vuonna 1978. \n\nSuomen äänitearkiston tietokanta tuntee kappaleesta kolme suomenkielistä versiota: ”Koivu ja Tähti” (esittäjä Seppo Närhi, äänitetty 1977), ”Yksinäisten kaupunki” (esittäjä Jyrki Härkönen, äänitetty 1990) sekä parodia ”Hotelli helpotus” (esittäjä Eläkeläiset, äänitetty 1999).\n\nTammikuussa 2022 Helsingin Sanomat pyysi yli 70:ää suomalaista musiikkialan vaikuttajaa nimeämään korkeintaan 20 itselleen juuri sillä hetkellä tärkeintä laulua paremmuusjärjestyksessä, minkä perusteella lehti laati sadan parhaan laulun listan. ”Hotel California” ylsi sijalle 94.\n\nKappaleet singlellä \nA-puoli\n\nB-puoli\n\nNew Kid in a Town (Ranskan- ja Italian-painoksissa)\n\nLähteet \n\n\t\n\nYhdysvaltalaiset rockkappaleet\nVuoden 1976 kappaleet\nYhdysvaltain singlelistan ykköset"}
{"id": "504328", "url": "https://fi.wikipedia.org/wiki/T%C3%A4htiartisti", "title": "Tähtiartisti", "text": "Tähtiartisti laulukilpailu on valtakunnallinen iskelmä- ja tanssimusiikin laulukilpailu, jonka järjestää vuosittain Ohjelmatalo Naplit Show Oy Limingasta. Kilpailu on saanut suuren suosion etenkin pohjoisemmassa Suomessa.\n\nHistoria\nEnsimmäisen kerran Tähtiartisti laulukilpailu järjestettiin vuonna 2002, jonka jälkeen sitä alettiin järjestää vuosittain. Vuosina 2002-2005 kilpailussa oli kaksi sarjaa; Kuningatar-sarja naisille ja Kuningas-sarja miehille. Vuonna 2006 mukaan tuli lisäksi myös kaksi uutta sarjaa yli 40-vuotiaille kilpailijoille. Sarjat saivat nimet Ruhtinatar-sarja sekä Ruhtinas-sarja. Vuonna 2008 kruunattiin myös ensimmäiset lasten sarjojen voittajat. Lasten kilpailu kantaa nimeä Tähtiartisti tenava laulukilpailu. Finaalissa 2010 oli jälleen mukana uudistuksia, kun ensimmäistä kertaa kruunattiin myös Tähtiartisti Kreivitär yli 60-vuotiaista naisista sekä Tähtiartisti Kreivi yli 60-vuotiaista miehistä.\n\nKilpailun kulku\nKilpailussa käydään läpi alkukilpailut, aluefinaalit, semifinaalit sekä finaali. Karsintoja järjestetään ympäri Suomea sijaitsevissa ravintoloissa ja tanssipaikoissa. Lisäksi alkukilpailuja sekä yksi aluefinaali järjestetään myös Gran Canarialla, Playa del Inglésissä. Alkukilpailut ja aluefinaalit käydään karaoketaustoin, joiden jälkeen semifinaaleihin ja finaaliin tulee oikea orkesteri säestämään. Mm. Martti Metsäkedon orkesteri on ollut säestämässä kilpailijoita finaaleissa. Pidemmälle päässeille kilpailijoille järjestetään myös studiolauluosuus, joka on osa kilpailusuorituksia. Yleisö saa äänestää kilpailun kuluessa suosikkejaan joko paikan päällä tai puhelimitse. Kilpailussa on myös laulajia pisteyttävä tuomaristo, johon on vuosien varrella kuulunut mm. säveltäjä Reijo Määttä sekä tangokuningas Jaska Mäkynen.\n\nTähtiartisti laulukilpailun voittajat saavat palkinnoksi kuninkaan, kuningattaren, ruhtinaan, ja ruhtinattaren tittelin lisäksi omat henkilökohtaiset voittopokaalit, levytyksen Tähtiartistit-levylle sekä kahtena viimeisimpänä vuotena myös musiikkivideon kuvauksen. Kuninkaalliset 2008 saivat myös matkan Playa del Inglésiin. Palkintomatkaan sisältyi lisäksi esiintymisiä Berry's pubissa. Myös vuoden 2009 voittajat saivat palkinnoksi vastaavanlaisen matkan. Vuonna 2010 palkintomatka annettiin yhdelle naisvoittajalle sekä yhdelle miesvoittajalle, jotka olivat saaneet eniten puhelinääniä koko kilpailukauden ajalta. Tähtiartisti tenavat saavat pokaalit sekä pehmolelut. Lasten kilpailussa lauletaan karaoketaustojen säestyksellä ja finaaliin edetään alkukarsintojen kautta.\n\nKuninkaallisille sävelletyillä ja sanoitetuilla kappaleilla on nimekäs tekijäkaarti. Laulujen tekijöinä ovat toimineet mm. Vexi Salmi, Juhani Rasinkangas, Veikko Juntunen ja Reijo Määttä. Tähtiartistien levyttämät kappaleet ovat menestyneet myös radiosoitossa; Tähtiartisti kuningattaren 2006-2007, Merja Karjalaisen laulama Sua kaipaan Mikael on ollut listaykkösenä Radio Kajauksessa.\n\nTähtiartisti laulukilpailun voittajat\n\n2002\n Tähtiartisti Kuningatar 2002 - Riitta-Liisa Hyrynkangas\n Tähtiartisti Kuningas 2002 - Ilkka Alasuutari\n\n2003\n Tähtiartisti Kuningatar 2003 - Jenni Haapakorva\n Tähtiartisti Kuningas 2003 - Mika Ingerttilä\n\n2004\n Tähtiartisti Kuningatar 2004 - Anne Mansikka\n Tähtiartisti Kuningas 2004 - Timo Vähä\n\n2005\n Tähtiartisti Kuningatar 2005 - Tanja Vähäsarja\n Tähtiartisti Kuningas 2005 - Tomi Rekilä\n\n2006-2007\n Tähtiartisti Kuningatar 2006-2007 - Merja Karjalainen\n Tähtiartisti Kuningas 2006-2007 - Sauli Kortesalmi\n Tähtiartisti Ruhtinatar 2006-2007 - Anja Tervahauta\n Tähtiartisti Ruhtinas 2006-2007 - Heikki Hietala\n\n2008\n Tähtiartisti Kuningatar 2008 - Sari Raatesalmi\n Tähtiartisti Kuningas 2008 - Tapio Hakulinen\n Tähtiartisti Ruhtinatar 2008 - Aila Pekkarinen\n Tähtiartisti Ruhtinas 2008 - Pauli Rantala\n\n2009\n Tähtiartisti Kuningatar 2009 - Heidi Kinnunen\n Tähtiartisti Kuningas 2009 - Jarkko Toivoniemi\n Tähtiartisti Ruhtinatar 2009 - Anu Tammela\n Tähtiartisti Ruhtinas 2009 - Ansgarius Korkiakoski\n\n2010\n Tähtiartisti Kuningatar 2010 - Susanna Lampinen\n Tähtiartisti Kuningas 2010 - Kari Ahola\n Tähtiartisti Ruhtinatar 2010 - Seija Mäkelälammi\n Tähtiartisti Ruhtinas 2010 - Pekka Mertaniemi\n Tähtiartisti Kreivitär 2010 - Marja-Terttu Alanko\n Tähtiartisti Kreivi 2010 - Teuvo Vuoti\n\n2011\n Tähtiartisti Kuningatar 2011 - Mari Flankkila\n Tähtiartisti Kuningas 2011 - Erkki Roivainen\n Tähtiartisti Ruhtinatar 2011 - Auni Kyllönen\n Tähtiartisti Ruhtinas 2011 - Urpo Mikkola\n Tähtiartisti Kreivitär 2011 - Britt Sandell\n Tähtiartisti Kreivi 2011 - Erkki Pitkänen\n\n2012\n Tähtiartisti Kuningatar 2012 - Pauliina Peltokangas\n Tähtiartisti Kuningas 2012 - Ville Mourujärvi\n Tähtiartisti Ruhtinatar 2012 - Arja Löytynoja\n Tähtiartisti Ruhtinas 2012 - Eero Järvinen\n Tähtiartisti Kreivitär 2012 - Arja Kemppainen\n Tähtiartisti Kreivi 2012 - Lauri Harsunen\n\n2013\n Tähtiartisti Kuningatar 2013 - Milla Bruun\n Tähtiartisti Kuningas 2013 - Arto Mäki-Penttilä\n Tähtiartisti Ruhtinatar 2013 - Tarja Tihinen\n Tähtiartisti Ruhtinas 2013 - Esko Koivuluoma\n Tähtiartisti Kreivitär 2013 - Helena Räsänen\n Tähtiartisti Kreivi 2013 - Rauno Vannesluoma\n\n2014\n Tähtiartisti Kuningatar 2014 - Elina Bengs\n Tähtiartisti Kuningas 2014 - Markku Junttila\n Tähtiartisti Ruhtinatar 2014 - Heidi Hietala\n Tähtiartisti Ruhtinas 2014 - Ilpo Vuorinen\n Tähtiartisti Kreivitär 2014 - Eila Niskala\n Tähtiartisti Kreivi 2014 - Tarmo Teräs\n\nVuosien 2015-2018 tiedot puuttuvat.\n\n2019\n Tähtiartisti Kuningatar 2019 - Janika Ahola\n Tähtiartisti Kuningas 2019 - Hannu Tikka\n Tähtiartisti Ruhtinatar 2019 - Paula Rouhila\n Tähtiartisti Ruhtinas 2019 - Pasi Lehtinen\n Tähtiartisti Kreivitär 2019 - Raakel Pistemaa\n Tähtiartisti Kreivi 2019 - Pertti Pohjola\n\nTähtiartisti tenavat\n\n2008\n Tähtiartisti 2008 tenava tyttö - Oona Muurinen\n Tähtiartisti 2008 tenava poika - Tino Miettinen\n\n2009\n Tähtiartisti 2009 tenava tyttö - Camilla Reinikainen\n Tähtiartisti 2009 tenava poika - Sebastian Nyman\n\n2010\n Tähtiartisti 2010 tenava tyttö - Reetta Karhunen\n Tähtiartisti 2010 tenava poika - Santeri Piira\n\n2011\n Tähtiartisti 2011 tenava tyttö - Janette Ahola\n Tähtiartisti 2011 tenava poika - Joska Hietala\n\nAiheesta muualla\n Ohjelmatalo Naplit Show Oy\n\nMusiikkikilpailut\nMusiikkitapahtumat Suomessa"}
{"id": "807831", "url": "https://fi.wikipedia.org/wiki/Etsij%C3%A4t", "title": "Etsijät", "text": "Etsijät voi tarkoittaa seuraavia:\n\nEtsijät, Kauko Röyhkän albumi\nEtsijät, John Fordin elokuva\nThe Searchers, brittiläinen pop-rock-yhtye\nEtsijät, Erin Hunterin kirjasarja"}
{"id": "1471856", "url": "https://fi.wikipedia.org/wiki/SHL-kausi%202016%E2%80%932017", "title": "SHL-kausi 2016–2017", "text": "SHL-kausi 2016-17 oli SHL:n  42. kausi. Kausi alkoi syyskuussa 2016 ja päättyi maaliskuussa 2017. Pudotuspeleihin pääsi kymmenen parasta joukkuetta. Runkosarjan kaksi viimeistä karsivat joutumisesta HockeyAllsvenskaniin. \n\nRögle BK ja Leksands IF joutuivat karsimaan, ja näistä Rögle voitti BIK Karlskogan suoraan neljässä pelissä, kun taas Leksands menetti paikkansa Mora IK:lle.\n\nRunkosarja\n\nRunkosarjan parhaat pistemiehet\n\nO = Ottelut; M = Maalit; P = Pisteet +/– = Plus/Miinus; RM = Rangaistusminuutit.\n\nPudotuspelit\n\nLähteet \n\nSHL-kaudet\nJääkiekkosarjojen kausi 2016–2017"}
{"id": "1774499", "url": "https://fi.wikipedia.org/wiki/Sininen%20mets%C3%A4", "title": "Sininen metsä", "text": "Sininen metsä on Love Records -levy-yhtiön kokoelma-albumi, joka julkaistiin lokakuussa 1978. Albumi sisältää kappaleita Love Recordsin albumeilta ja singleiltä vuosilta 1976-1978. Albumilla solisteina toimivat mm. Rauli Somerjoki, Tuulikki Eloranta, Markku Blomqvist sekä Kari Rydman. Albumi julkaistiin Love Records -levymerkillä vinyylilevynä ja C-kasettina.\n\nKappaleet\n\nA-puoli \n  ***\n  ***\n  ***\n  ***\n  *\n  **\n  **\n\nB-puoli \n  ***\n  ***\n  ***\n  ***\n  **\n  **\n  ***\n\n(*) 1976\n\n(**) 1977\n\n(***) 1978\n\nTuotanto \n Ari Hietala - kannen suunnittelu ja kuvat (Saftra)\n Love Records - tuotanto\n\nLähteet \n\nSuomalaiset albumit\nVuoden 1978 kokoelma-albumit\nLove Recordsin albumit"}
{"id": "1122932", "url": "https://fi.wikipedia.org/wiki/Philipp%20Grubauer", "title": "Philipp Grubauer", "text": "Philipp Grubauer (s. 25. marraskuuta 1991 Rosenheim) on saksalainen jääkiekkoilija, pelipaikaltaan maalivahti. Hän edustaa tällä hetkellä NHL-liigassa pelaavaa Seattle Krakenia.\n\nGrubauer teki NHL-debyyttinsä hänet varanneen Washington Capitalsin paidassa kaudella 2012–2013.\n\nHeinäkuussa 2021 Grubauer teki Krakenin kanssa kuuden vuoden mittaisen ja yhteensä 35,4 miljoonan dollarin arvoisen sopimuksen.\n\nLähteet\n\nSaksalaiset jääkiekkomaalivahdit\nSeattle Krakenin pelaajat\nWashington Capitalsin varaamat pelaajat\nVuonna 1991 syntyneet\nElävät henkilöt"}
{"id": "64759", "url": "https://fi.wikipedia.org/wiki/V%C3%A4in%C3%A4joki", "title": "Väinäjoki", "text": "Väinäjoki (,  (”Läntinen Dvina”), , , , liiviksi Vēna) on 1 020 kilometriä pitkä Itämeren Riianlahteen laskeva joki. Se on Latvian tärkein ja Valko-Venäjän toiseksi tärkein joki.\n\nReitti \n\nVäinäjoen latva on Venäjän Tverin alueen Penon piirissä, joka sijaitsee Valdain ylänköalueella. Alueella oli varhaisella keskiajalla valtavan suuri Okovin metsä. Lähtöpisteen korkeus on 221,2 metriä merenpinnasta. Väinäjoki virtaa aluksi Venäjän Tverin ja Smolenskin alueiden kautta ja jatkaa sitten Valko-Venäjän pohjoisosissa sijaitsevan Vitsebskin alueen läpi länsiluoteeseen. Kuljettuaan Latvian ja lopuksi sen pääkaupungin Riian läpi Väinäjoki saavuttaa Riianlahden.\n\nKaupungit ja vesivoima \n\nVäinäjoen pääuoman varrella sijaitsevia kaupunkeja ovat:\n Venäjän Andreapol, Zapadnaja Dvina ja Veliž\n Valko-Venäjän Vitsebsk, Polatsk, Navapolatsk, Dzisna ja Verh’njadzvinsk\n Latvian Krāslava, Daugavpils (Väinänlinna), Līvāni, Jēkabpils, Pļaviņas, Aizkraukle, Jaunjelgava, Lielvārde,  Ķegums, Ogre, Ikšķile, Salaspils ja Riika.\n\nVäinäjoen alajuoksulla Latviassa on kolme vesivoimalapatoa ja tekojärveä, 35, 70 ja 107 kilometrin päässä joen suulta: Riika (402 MW), Kegums (264 MW) ja Plavinas (869 MW). Voimalaitokset omistaa Latvenergo.\n\nSatamat ja jokiliikenne\n\nLatvian suurin kauppasatama, Riian vapaasatama, sijaitsee noin 15 kilometrin matkalla Väinäjoen laskukohdasta ylävirtaan. Latvian puolen vesivoimaloiden ohi ei ole kanavayhteyttä, mutta yläjuoksulla jokea käytetään kuljetuksiin jossain määrin.\n\nLähteet\n\nAiheesta muualla \n\n Unesco.org – Hydrologisia tilastoja 1886–1959: Zapadnaya Dvina at Mouth Goryane  \n Unesco.org – Hydrologisia tilastoja 1877–1985: Zapadnaya Dvina at Vitebsk  \n Unesco.org – Hydrologisia tilastoja 1936–1985: Zapadnaya Dvina at Polotck  \n Unesco.org – Hydrologisia tilastoja 1908–1985: Daugava, Zapadnaya Dvinaat Ekabpils  \n Unesco.org – Hydrologisia tilastoja 1881–1985: Daugava at Daugavpils \nPoseidon.by – Reka Zapadnaja Dvina  \nEoearth.org – Daugava River \n\nLatvian joet\nValko-Venäjän joet\nTverin alueen joet\nSmolenskin alueen joet\n\nSeulonnan keskeiset artikkelit\nRajajoet\nLatvian ja Valko-Venäjän raja"}
{"id": "1590073", "url": "https://fi.wikipedia.org/wiki/Ansar%20al-Sunna", "title": "Ansar al-Sunna", "text": "Ansar al-Sunna (myös muodossa Ahlu Sunnah Wa-Jama, paikallisesti myös nimellä al-Shabab) on Mosambikin pohjoisosassa etenkin pohjoisessa Cabo Delgadon maakunnassa toimiva islamilainen terroristijärjestö.\n\nToiminta\nJärjestön perustajat olivat vuonna 2012 mahdollisesti yhteenotossa turvallisuusjoukkojen kanssa surmansa saaneen kenialaisen Aboud Rogo Muhammedin seuraajia. Keniasta hänen seuraajansa siirtyivät ensin Tansanian puolelle ja lopulta edelleen Mosambikiin. Ansar al-Sunna perustettiin vuonna 2015 Cabo Delgadossa. Järjestö oli aluksi luonteeltaan uskonnollinen, mutta myöhemmin sen toimintaan alkoi liittyä myös väkivaltaisuuksia.\n\nJärjestön ensimmäinen laajaa huomiota saanut isku tehtiin poliisia vastaan Mocimboa da Praiassa lokakuussa 2017 lähellä Tansanian rajaa. Noin 30 järjestön taistelijaa iski kolmelle poliisiasemalle kahden poliisin ja noin 10:n Ansal al-Sunnan taistelijan kuollessa. Taistelijoiden onnistui varastaa aseita ja ammuksia. Iskut ovat sittemmin edelleen kiihtyneet ja muuttuneet väkivaltaisemmiksi. Kesäkuussa 2020 järjestön arvioitiin tehneen noin 70 % maan väkivaltaisista iskuista. Mosambik on samaan aikaan käynyt sotaa myös Renamo-järjestöä vastaan muualla maassa.\n\nAnsal al-Sunna on tehnyt iskuja etenkin syrjäisellä maaseudulla. Järjestön taistelijat ovat kuitenkin ottaneet ajoittain haltuunsa myös kaupunkeja maan pohjoisosissa. Mocimboa da Praia vallattiin joksikin aikaa 24. maaliskuuta 2020 ja Quissanga pari päivää myöhemmin. Mocimboa da Praia vallattiin jälleen elokuussa 2020. Maaliskuussa 2021 hyökättiin Palman kaupunkiin. Iskut ovat ajaneet monet paikalliset pakolaisiksi. Mosambikin hallituksen on katsottu vähättelevän Ansar al-Sharian merkitystä ja esimerkiksi journalisteilta on estetty pääsy sen toiminta-alueelle. Toisaalta hallinto on myös palkannut palkkasotilaita järjestöä vastaan Venäjältä, Yhdysvalloista ja Etelä-Afrikasta.\n\nJärjestö\n\nRahoitus ja jäsenet\nAnsar al-Sunnan nykyisenä johtajana pidetään Abu Yasir Hassania. Järjestön eri johtohahmoilla on yhteyksiä ulkomaille, kuten Somaliaan, Keniaan, Ugandaan, Tansaniaan, Kongoon, Sudaniin ja Saudi-Arabiaan. Järjestöllä uskotaan olevan koulutusleirejä Tansanian pohjoisosissa. Tyypilliset jäsenet ovat iältään 20–35-vuotiaita maan muslimienemmistöisestä pohjoisosasta. Järjestö värvää jäseniä esimerkiksi moskeijoiden ja perheenjäsenien kautta. Osa on esimerkiksi Mosambikin rajavartioston tai poliisin entisiä jäseniä, jotka kouluttavat uusia jäseniä. Jäseniä lähetetään sotilaalliseen ja uskonnolliseen koulutuseen Tansaniaan, Somaliaan ja Keniaan.\n\nJärjestö on rahoittanut toimintaansa esimerkiksi laittomilla hakkuilla, rubiineilla, Eurooppaan ja Etelä-Afrikkaan suuntautuvalla heroiinin kaupalla, norsunluun myynnillä ja järjestön tukijoiden lahjoituksilla. Lahjoituksia tulee Mosambikista ja ulkomailta. Rahaa käytetään paitsi aseelliseen toimintaan, mutta myös esimerkiksi propagandan tuottamiseen.\n\nYhteys Isis-järjestöön\nJärjestön yhteistoiminnasta Isis-järjestön kanssa on liikkunut huhuja vuodesta 2018 lähtien. Isis on ajoittan ottanut vastuun Ansal al-Sunnan tekemistä iskuista. Isis on käyttänyt myös järjestön tuottamia videoita omassa propagandassaan. Järjestö vannoi joidenkin tietojen mukaan huhtikuussa 2018 uskollisuutta Isis-järjestölle, jonka ydin hyväksyi sen jäsenyyden elokuussa 2019. Isis oli ilmoittanut huhtikuussa 2019 Keski-Afrikan Isis-haaran perustamisesta. Muodollisesti siihen kuuluu Ansal al-Sunna ja pääasiassa Kongossa toimiva ISIS-DRC. Käytännössä järjestöt toimivat kuitenkin omina organisaatioinaan. Ansar al-Sunna tunnetaan paikallisesti myös nimellä al-Shabab, mutta sillä ei ole selviä yhteyksiä Somaliassa toimivaan samannimiseen järjestöön.\n\nLähteet\n\nIslamilaiset terroristijärjestöt\nMosambik\nJihadistijärjestöt"}
{"id": "152788", "url": "https://fi.wikipedia.org/wiki/Blue%20Note%20Records", "title": "Blue Note Records", "text": "Blue Note on jazzmusiikkiin erikoistunut levy-yhtiö, joka perustettiin vuonna 1939 ja jota yhtiökumppanukset, musiikkituottaja Alfred Lion ja valokuvaaja, toimitusjohtaja Francis Wolff, johtivat vuosien ajan. Blue Note on tunnetuin lukuisista hard bop -jazztyylin levyjen julkaisuista. Sitä pidetään 1900-luvun tunnetuimpana jazzia julkaisseista levy-yhtiöistä: sille oli ominaista laatu, tyyli ja ajan paras musiikki. Juuri Lionin ja Wolffin aika oli yhtiön kultakautta. Nykyisin se on osa EMI-yhtiöitä.\n\nBlue Notelle ovat levyttäneet muun muassa  Horace Silver, Jimmy Smith ja Art Blakey. Suomalaisista jazzyhtyeistä levymerkille ovat päässeet U-Street All Stars, SlowHill, Trio Töykeät, Anna-Mari Kähärä ja Dallapé.\n\nWolff kuvasi yhtiön levyjen kannet viidentoista vuoden ajan, ja näistä kuvista syntyi paitsi Wolffin taidon, myös muusikkojen nimien ansiosta modernin jazzin kuvakieli. Wolffin kuvia oli talvella 2009–2010 esillä Berliinin juutalaismuseossa. Näyttelyyn liittyy kirja Blue Note Photography (kustantaja Jazzprezzo).\n\nNimi Blue Note viittaa mollipentatoniseen blues-asteikkoon, jossa on vähennetty kvintti. Blue note  eli sininen sävel on mikrointervalli, joka sijaitsee molli- ja duurinuotin välissä, esimerkiksi 5b ja 5, jolloin intervalli jää normaalissa virityksessä tasavireisen soittimen ulottumattomiin. Poikkeuksena kitara, jolla blue note voidaan soittaa kieltä venyttämällä, blue note -nuottien kohdalla.\n\nLähteet\n\nAiheesta muualla \n Blue Note Recordsin kotisivut \n\nJazz\nYhdysvaltalaiset levy-yhtiöt"}
{"id": "560872", "url": "https://fi.wikipedia.org/wiki/Vanishing%20Point", "title": "Vanishing Point", "text": "Vanishing Point on australialainen progressiivista metallia soittava yhtye. Yhtye on julkaissut neljä albumia.\n\nHistoria\nYhtyeen perustivat Melbournessa vuonna 1995 laulaja Silvio Massaro, kosketinsoittaja Pep Sammartino, kitaristit Chris Porcianko ja Tom Vucur, rumpali Jack Lukic ja basisti Joe Del Mastro. Heistä neljä viimeisintä olivat soittaneet jo aiemmin yhtyeessä nimeltä Eye. Vanishing Pointin ensimmäinen albumi In Thought nauhoitettiin vuonna 1996 ja sen julkaisi vuonna 1997 Euroopassa saksalainen levy-yhtiö Angular Records. Australiassa levyn julkaisi seuraavana vuonna melbournelaisyhtiö Metal Warriors.\n\nVuonna 1999 yhtye toimi Yngwie Malmsteenin ja yhdysvaltalaisen Nevermoren lämmittelijänä. Samana vuonna kosketinsoittaja Pep Sammartino päätti lähteä yhtyeestä, ja hänen tilalleen otettiin Danny Olding. Vuonna 2000 Vanishing Point esiintyi Wacken Open Air -festivaaleilla. Myöhemmin samana vuonna ilmestyi yhtyeen toinen studioalbumi Tangled in Dream. Vuonna 2001 yhtye oli mukana Gamma Rayn ja Sonata Arctican Euroopan-kiertueella. Kiertueen aikana Danny Olding soitti myös Gamma Rayn kosketinosuudet. Palattuaan Australiaan Vanishing Point toimi myös saksalaisyhtye Edguyn lämmittelijänä. Tämän jälkeen Olding lähti yhtyeestä.\n\nVuoden 2003 aikana yhtye työskenteli uuden albumin parissa. Äänitysten aikana Manic Opera -yhtyeen Leonard Kopilas liittyi Vanishing Pointiin Danny Oldingin korvaajaksi. Albumin julkaisu kuitenkin viivästyi johtuen ongelmista levy-yhtiö Metal Warriorsin kanssa, ja yhtye jäi siten hetkeksi tauolle. Vuonna 2005 yhtye teki paluun muutaman live-esiintymisen muodossa. Kolmas albumi, Embrace the Silence, saatiin myös lopulta julkaistua. Levy-yhtiöinä toimivat saksalainen Dockyard 1 ja australialainen Riot!. Albumin julkaisun jälkeen Joe Del Mastro päätti jättää yhtyeen. Hänen korvaajakseen löytyi Steve Cox melbournelaisyhtye Teargasista.\n\nVuonna 2006 Vanishing Point toimi Black Label Societyn ja Gamma Rayn lämmittelijänä yhtyeiden Melbournen konserteissa. Joulukuussa 2006 Jack Lukic ja Steve Cox lähtivät yhtyeestä. Lukicin korvasi Christian Nativo ja Coxin Adrian Alimic. Yhtyeen neljäs ja viimeisin albumi The Fourth Season ilmestyi elokuussa 2007. Alkuvuodesta 2008 yhtye toimi lämmittelijänä osassa Iron Maidenin ja Helloweenin Australian-kiertueiden konserteista. Viides studioalbumi julkaistaan 2010.\n\nDiskografia\nIn Thought (1997)\nTangled in Dream (2000)\nEmbrace the Silence (2005)\nThe Fourth Season (2007)\nDistant is the Sun (2014)\nDead Elysium (2020)\n\nAiheesta muualla\nYhtyeen virallinen sivusto \n\nAustralialaiset metalliyhtyeet"}
{"id": "258617", "url": "https://fi.wikipedia.org/wiki/Miikka%20M%C3%A4nnikk%C3%B6", "title": "Miikka Männikkö", "text": "Miikka Männikkö (s. 27. maaliskuuta 1979 Tampere) on suomalainen uransa lopettanut jääkiekkoilija, joka edusti viimeksi Vaasan Sportia kaudella 2015–2016.\n\nUra\n\nSeuraura \nMännikkö on Tapparan kasvatti. Hän pelasi ensimmäiset miesten pelinsä I-divisioonassa KooVeessä 1996–1997. Seuraavalla kaudella Männikkö pelasi loistavasti samassa sarjassa pelaavassa Diskoksessa. Hän pelasikin ensimmäisen SM-liigaottelunsa Tapparassa kaudella 1998–1999. Tapparassa Männikkö pelasi viisi ottelua, kunnes vuokrattiin loppukaudeksi JYPiin. Seuraavan kauden Männikkö aloitti jälleen Tapparassa, mutta loppukaudesta hänet vuokrattiin Bluesiin.\n\nKauden 2000–2001 Männikkö pelasi Mestiksessä KJT:ssa. Seuraavaksi kaudeksi hän siirtyi Jukureihin, jossa hän oli voittamassa Mestiksen mestaruutta. Männikkö ei saanut kaudesta 2002–2003 tarjouksia SM-liigasta, joten hän suuntasi Ruotsin Allsvenskaniin, jossa pelasi kolme kautta. Ensin kaksi kautta IK Nyköpingissä ja sitten kausi Växjö Lakersissä.\n\nSuomeen Männikkö palasi kaudeksi 2005–2006, kun hän teki sopimuksen JYPin kanssa. JYPissä Männikkö pelasi kaksi kautta, ja kausi 2006–2007 oli Männikön läpimurtokausi liigatasolla. Hän teki kauden jälkeen kaksivuotisen sopimuksen Ilveksen kanssa.\n\nIlveksessä Männikkö pelasi kaksi kautta, ja jälkimmäisellä kaudellaan (2008–2009) hän oli Ilveksen eniten pisteitä tehnyt pelaaja. Männikkö teki 55 ottelussa 45 pistettä. Männikkö teki kahden vuoden sopimuksen HPK:n kanssa keväällä 2009. Hän voitti keväällä 2010 SM-hopeaa. Männikkö pelasi lopulta HPK:ssa kaksi kautta, ja keväällä 2011 hän teki kaksivuotisen sopimuksen kasvattajaseuransa Tapparan kanssa. Männikkö pelasi kaudella 2012–13 vain kolme ottelua Tapparan riveissä, kunnes hän siirtyi loppukauden mittaisella sopimuksella Pelicansiin täydentämään lahtelaisjoukkueen hyökkäystä. Keväällä Pelicans tiedotti tehneensä Männikön kanssa yhden vuoden jatkon. Kesken kauden Männikkö siirtyi Tampereelle Ilvekseen.\n\nMännikkö aloitti kauden 2014-2015 Mestiksessä Lempäälän Kisassa. Hän lähti Lekistä joulukuun alussa joukkueen tehokkaimpana pelaajana loukkaantumisista kärsineeseen Itävaltalaiseen Graz 99ersiin. Männikkö pelasi Itävallassa vain kuukauden ajan, jonka jälkeen palasi Suomeen Mestis-joukkue Mikkelin Jukureihin yhdessä Sportista tulleen Mika Kujanpään kanssa.\n\nMaajoukkueura \nMännikkö pelasi kahdet juniorikisat. 18-vuotiaiden EM-kilpailuissa 1997 Männikkö oli mukana voittamassa Suomelle kultaa. Vuonna 1999 Männikkö edusti Suomea nuorten MM-kilpailuissa.\n\nEnsiesiintymisen Suomen edustusjoukkueessa Männikkö teki joulukuussa 2005. Päävalmentaja Erkka Westerlund valitsi Männikön korvaamaan loukkaantuneita pelaajia Euro Hockey Tourin Venäjän-turnaukseen.\n\nPelitapa \nMännikön vahvuuksiksi on luokiteltu kova ja tarkka laukaus, sekä sulava liikkuminen. Männikkö kontrolloi kiekkoa hienosti ja myös vaikeista saa yleensä aikaiseksi haluamansa ratkaisun. Pienen kokonsa vuoksi Männikkö ei ole parhaimmillaan kaksinkamppailuissa, mutta ei silti pelkää kontakteja. Männikön heikkouksiksi on luokiteltu mm. epätasainen suorittaminen, yleensä hyvä vire ei pysy yllä koko kautta. Mutta useimmiten Männikkö parantaa peliä loppua kohden eli tikissä mahdollisissa pudotuspeleissä.\n\nTilastot\n\nLähteet\n\nViitteet\n\nSuomalaiset jääkiekkoilijat\nVuonna 1979 syntyneet\nElävät henkilöt"}
{"id": "207735", "url": "https://fi.wikipedia.org/wiki/Hallan%20talo", "title": "Hallan talo", "text": "Hallan talo oli Hyrynsalmen Hallavaarassa sijainnut maalaistalo, joka toimi aikanaan jääkäriliikkeen tärkeänä etappipaikkana. Hallan isäntä Juho Heikkinen oli merkittävä paikallinen vaikuttaja sekä itsenäisyysmies, jääkäriliikkeen tukija ja maalaisliiton kansanedustaja. Hallan päärakennus siirrettiin Helsinkiin Seurasaaren ulkomuseoon vuonna 1959 ja avattiin yleisölle 1965. Talon alkuperäisellä paikalla on Hallan Ukon muistomerkki.\n\nPäärakennukseen kuuluu 1800-luvun alussa rakennettu yli sadan neliömetrin kokoinen pirtti sekä talon toisessa päässä sijaitsevat neljä muuta huonetta, joiden ulkoasu on 1900-luvun alusta. Ristikkäisin väliseinin jaettu pääty käsittää keittiön, \"ruokakamarin\" sekä isännän työhuoneen ja isäntäparin makuukamarin.\n\nTalon työväki yöpyi pirtissä. Siellä Juho ja Lici Heikkinen tarjosivat vieraanvaraisesti yösijan myös kulkijoille. Pirtti oli sekä majoitus- että työskentelytila. Päivisin pirtissä tehtiin tilaa vaativia töitä rekien korjaamisesta leipomiseen ja kutomiseen.\n\nJääkärietappi Halla\nHallan talo kuului jääkäriliikkeen niin sanottuun Itäisen etapin reittiin. Halla kytkeytyi toisiin reitin etappitaloihin etelässä Ristijärvellä, pohjoisessa Taivalkoskella ja koillisessa Suomussalmella.\n\nHallan isäntä rakennutti tilansa läheisen Saarijärven saareen kämpän, jonka mukaan saarta nimitettiin ensin vain luotetuissa piireissä ja myöhemmin virallisestikin Jääkärisaareksi. Itse Hallassa saattoivat jääkärit majoittua tilanteen mukaan muun väen joukkoon pirttiin tai yläkerran vinttikamariin, \"salaisuuksien kopperoon\".\n\nEtapin johtajaksi saapui 1. lokakuuta 1916 johtaviin jääkäreihin ja pfadfindereihin kuulunut Friedel Jacobsson.\n\nHallan talon omistussuhteet\nEnnen Hallan hankkimista Heikkiset asuivat vuokralla metsähallituksen omistamalla Pihkalan tilalla, jonne Hallan Ukko perusti tervatehtaan. Hallan kantatilan Heikkinen osti vuonna 1892. Tulipalo tuhosi Pihkalan tilaa seuraavana vuonna kaksi kertaa: ensimmäisellä kerralla paloi tervatehdas ja toisella talo. Palojen jälkeen Heikkiset muuttivat Hallaan.\n \nMyös katovuodet aiheuttivat taloudellisia vaikeuksia. Vuonna 1902 Heikkisen oli myytävä sekä Hallan että Pöytävaaran tilat velkojalleen oululaiselle tervakauppiaalle Isak Ravanderille. Heikkinen sai kuitenkin jäädä Hallaan vuokramieheksi. Myöhemmin tila siirtyi oululaisen Bergbomin kauppahuoneen ja vuonna 1914 Uleå-yhtiön omistukseen.\n\nHallansäätiö\nHallan vieraanvaraisuutta nauttineiden jääkärien keskuudessa tunnettiin 1920-luvun lopulla huolta Hallan Ukon ja hänen puolisonsa toimeentulosta ja mahdollisuudesta asua rakastamassaan Hallassa. Jääkäriliiton puheenjohtaja Kurt Wallenius, Assar Wichmann ja kansanedustaja Juho Niukkanen olivat aloitteellisia Hallan tilan hankkimisesta Jääkäriliitolle tai perustettavalle säätiölle.\n\nHallansäätiön säännöt vahvistettiin 23. toukokuuta 1929. Saman vuoden lokakuussa säätiö osti Uleålta tilan rakennukset ja pellot sekä osan niittyjä ja metsiä, yhteensä 430 hehtaaria. Juho Heikkinen nimitettiin paikan tilanhoitajaksi. Saarijärven jääkäripirtti ostettiin Hallan ukolta itseltään osaksi samaa kokonaisuutta. \n\nVuonna 1937 tilan hoito siirtyi Hallan Ukolta hänen nuorimmalle pojalleen. Pirtti peruskorjattiin vuonna 1938.Ilomäki, Frans 1955. Halla ja Hallansäätiö. Teoksessa: Jääkäriliike 40 vuotta, s.134-137.\n\nLähteet\n\nKirjallisuutta\n\nAiheesta muualla\n Heikkinen, Reijo: J. A. Heikkinen, isänmaanystävä ja itsenäisyysmies - 140 vuotta J. A. Heikkisen syntymästä\n Jääkäri Hallassa. 10-vuotismuistojuhla, Suomen Kuvalehti, 22.01.1927, nro 4, s. 16, Kansalliskirjaston digitaaliset aineistot\n\nHyrynsalmen rakennukset ja rakennelmat\nJääkäriaktivismi\nSeurasaaren ulkomuseo\nSuomen 1800-luvulla rakennetut rakennukset ja rakennelmat"}
{"id": "1707311", "url": "https://fi.wikipedia.org/wiki/Pedro%20Grajales", "title": "Pedro Grajales", "text": "Pedro Antonio Grajales Escobar (s. 14. kesäkuuta 1940 Cali) on kolumbialainen pikajuoksija.\n\nGrajales edusti Kolumbiaa Tokion kesäolympialaisissa 1964 ja Méxicon kesäolympialaisissa 1968, molemmissa 200 metrin ja 400 metrin matkoilla. Hän saavutti 4 × 100 metrin viestissä Pan-Amerikan kisojen pronssia Winnipegissä 1967 sekä Keski-Amerikan ja Karibian kisojen hopeaa Panamassa 1970.\n\nHenkilökohtaiset ennätykset \nLähde:\n\nLähteet \n\nKolumbialaiset pikajuoksijat\nVuonna 1940 syntyneet\nElävät henkilöt"}
{"id": "1402289", "url": "https://fi.wikipedia.org/wiki/Juha%20Varila", "title": "Juha Varila", "text": "Juha Kullervo Varila (s. 29. huhtikuuta 1959 Tampere) on aikuiskasvatustieteen dosentti, joka toimi 1997–2004 Itä-Suomen yliopiston Joensuun kampuksen aikuiskasvatuksen apulaisprofessorina, myöhemmin professorina. Hän on tunnettu esimerkiksi työssäoppimista ja työn iloa koskevista tutkimuksistaan ja kirjoituksistaan. \n\nVarila kirjoitti ylioppilaaksi Helsingin Mäkelänrinteen yhteiskoulusta vuonna 1978. Hän valmistui Helsingin yliopistosta filosofian kandidaatiksi 1982, filosofian lisensiaatiksi 1985 ja kasvatustieteen tohtoriksi 1989. Hän on ollut aikuiskoulutuksen dosentti Helsingin ja Jyväskylän yliopistoissa vuodesta 1995. Hänen suomenkielinen väitöskirjansa (1989) on otsikoitu Koetusta koulutustarpeesta ja sitä selittävistä tekijöistä : koetun koulutustarpeen tarkastelu kolmesta koulutustarpeen arviointiperustasta ja näin ilmenneeseen koulutustarpeeseen vaikuttavista tekijöistä – tutkimuskohteena ammattiyhdistysluottamusmiehet.\n\nVarila hoiti Helsingin yliopiston aikuiskasvatuksen assistentin tehtävää vuosina 1982–1983 ja toimi tutkijana 1983–1989. Hän oli tutkijana Helsingin yliopiston Lahden tutkimus- ja koulutuskeskuksessa vuosina 1989–1990, ja koulutuspäällikkönä Valtionhallinnon kehittämiskeskuksessa vuosina 1990–1993. Tämän jälkeen tohtori Varila toimi lehtorina Lahden tutkimus- ja koulutuskeskuksessa 1993–1996. Vuodesta 1996 lähtien hän oli Joensuun yliopiston aikuiskasvatuksen apulaisprofessori ja professori. Nyttemmin hän toimii muun muassa Itä-Suomen yliopiston aikuiskasvatuksen dosenttina.\n\nTuotantoa\nOhessa on lueteltu vain osa Varilan kirjatuotannosta:\n Varila, J. (2016) Tuuliko tuo työnilon?\n Varila, J. (2014) Työvointi – todellisuuden tuottama, ahkeruudella ansaittu, sattuman synnyttämä vai ihanteen innoittama\n Varila, J. & Rekola, H. (2003) Mitä on työssä oppiminen : teoreettisia ja empiirisiä näkökulmia työssä oppimiseen\n Varila, J. & Lehtosaari, K. (2001) Työnilo – ahkeruudella ansaittua, sattuman synnyttämää vai oppivan organisaation vaatimaa\n Varila, J. & Viholainen, T. (2000) Työnilo tutkimuksen kohteeksi : Mitä uusia tuulia ja virikkeitä työnilon kokemukset tarjoavat henkilöstön tai organisaation kehittämiseen?\n Varila, J. (1999) Tunteet ja aikuisdidaktiikka : tunteiden aikuisdidaktisen merkityksen teoreettinen ja empiirinen jäljitys\n Varila, J. (1997) Tuuliko tuo työmarkkinakelpoisuuden? : tutkimus työmarkkinakelpoisuuden luonnehahmon synnyn ja kehityksen arvoituksesta\n Varila, J. (1991) Näkökulmia henkilöstön kehittämiseen ja henkilöstökoulutukseen : perusteiden teoreettista ja empiiristä tarkastelua\n Varila, J. (1989) Koetusta koulutustarpeesta ja sitä selittävistä tekijöistä : koetun koulutustarpeen tarkastelu kolmesta koulutustarpeen arviointiperustasta ja näin ilmenneeseen koulutustarpeeseen vaikuttavista tekijöistä – tutkimuskohteena ammattiyhdistysluottamusmiehet (väitöskirja)\n\nLähteet\n\nSuomalaiset kasvatustieteilijät\nItä-Suomen yliopiston professorit\nJoensuun yliopiston professorit\nSuomalaiset professorit\nVuonna 1959 syntyneet\nElävät henkilöt"}
{"id": "743622", "url": "https://fi.wikipedia.org/wiki/Bill%20White%20%28poliitikko%29", "title": "Bill White (poliitikko)", "text": "William Howard ”Bill” White (s. 16. kesäkuuta 1954) on yhdysvaltalainen demokraattipuolueen poliitikko, joka toimi Houstonin kaupungin pormestarina vuosina 2004–2010. Hänen seuraajansa pormestarina oli Annise Parker.\n\nAiheesta muualla \n\nTexasilaiset poliitikot\nYhdysvaltalaiset demokraattipoliitikot\nVuonna 1954 syntyneet\nElävät henkilöt"}
{"id": "1591771", "url": "https://fi.wikipedia.org/wiki/T%C3%A4hti%20%28nimi%29", "title": "Tähti (nimi)", "text": "Tähti on Suomessa ja Virossa käytetty naisen etunimi. Se on mahdollisesti suora käännös tähteä merkitsevästä latinankielisestä nimestä Stella. Muita ’Tähti’-merkityksisiä etunimiä ovat muun muassa espanjalainen Estella ja persialaislähtöinen Ester.\n\nNimi Suomessa\nTähti-etunimeä ehdotti käyttöön kansatieteilijä H. A. Reinholm vuonna 1879. Digi- ja väestötietoviraston etunimitilaston mukaan tämä nimi on ollut ainakin yhdellä 1800-luvulla syntyneellä henkilöllä. Tähti-nimeä on annettu lapsille myös 1900-luvun alkupuolella, mutta laajaa suosiota se ei silloin saanut.\n\nTähti alkoi selvästi yleistyä etunimenä 1970-luvun jälkeen. Vuoteen 2020 mennessä tämännimisiä naisia tai tyttöjä on ollut Suomessa noin 80–100. Suurin osa Tähdistä on syntynyt 2000- tai 2010-vuosikymmenellä.\n\nNimipäivät\nVirossa Tähti, Tähte ja Stella viettävät nimipäivää 19. lokakuuta. Suomessa Tähti-nimi esiintyy Helsingin yliopiston almanakkatoimiston julkaisemassa hevosten nimipäiväkalenterissa. Sen mukaan Tähden nimipäivä on 12. joulukuuta.\n\nLähteet\n\nAiheesta muualla\n Etunimien taivutus: Tähti (Kotimaisten kielten keskuksen verkkojulkaisu)\n\nEtunimet"}
{"id": "1347274", "url": "https://fi.wikipedia.org/wiki/JR%2014", "title": "JR 14", "text": "JR 14 tarkoittaa seuraavia:\n\n Jalkaväkirykmentti 14 (talvisota)\n Jalkaväkirykmentti 14 (jatkosota)"}
{"id": "1677112", "url": "https://fi.wikipedia.org/wiki/Mediaanin%20absoluuttinen%20keskipoikkeama", "title": "Mediaanin absoluuttinen keskipoikkeama", "text": "Mediaanin absoluuttinen keskipoikkeama () on tilastollinen tunnusluku, joka kuvaa kuinka paljon tietojoukon havainnot poikkeavat toisistaan. Jos havainnot muodostavat joukon , \n\nMediaanin absoluuttinen keskipoikkeama voidaan käyttää silloin, kun havainnot eivät noudata normaalijakaumaa. Jos havainnot noudattavat normaalijakaumaa, voidaan käyttää keskihajontaa.\n\nLähteet\n\nTilastotiede"}
{"id": "728353", "url": "https://fi.wikipedia.org/wiki/Kryt%C5%A1au", "title": "Krytšau", "text": "Krytšau (, ) on kaupunki ja hallinnollinen piiri Mahiljoun alueen itäosissa Valko-Venäjällä. Kaupungissa asui viimeisen väestönlaskennan mukaan 27 202 ja koko hallintopiirissä 35 133 henkeä (10/2009). Krytšau sijaitsee Dnepr-joen sivuhaaran Sožin länsirannalla, linnuntietä 95 kilometriä maakuntakeskuksen Mahiljoun (Mogilev) itäpuolella. Koillisessa Krytšaun piirin naapurina on Venäjän Smolenskin alue; valtakunnanrajalle on alle 10 kilometriä kaupungin rautatieasemalta.\n\nViralliselle raja-asemalle on kaupungista maanteitse (kantatietä P43) ja rautateitse lyhimmillään noin 40 kilometriä. Krytšau on rautateiden risteysasema; raiteet johtavat sieltä niin Oršaan ja Mahiljouhun kuin kahteen suuntaan Venäjällekin.\n\nValko-Venäjän kaakkoisosiin kuuluvana alueena alueen talouselämä ja maatalous ovat kärsineet merkittävästi  Tšernobylin ydinvoimalakatastrofin vaikutuksista. Korkeita hitaasti puoliintuvan cesium-137 -pitoisuuksia näkyi vielä vuoden 1996 kymmenvuotiskartassa muun muassa Krytšaun kaupungin lounaispuolella.\n\nLähteet\n\nAiheesta muualla \n\nLyhyt kuvaus kaupungista (BYcity.org) \nKaupunkikartta (BYcity.org) \nWikiMapia karttalinkki Krytšaun kaupunkiin, kohteiden selitykset pääosin  tai \nKuvia joistain Krytšaun rakennuksista \nKuvia Krytšaun rakennuksista  (radzima.org)\nKatsaus Karytšaun alueen historiaan  \nValko-Venäjän juna-aikatauluja  \n\nMahiljoun alueen kaupungit"}
{"id": "346170", "url": "https://fi.wikipedia.org/wiki/Antti%20Vuorenmaa", "title": "Antti Vuorenmaa", "text": "Antti Vuorenmaa, taiteilijanimeltään Andy Hilland, on helsinkiläinen lauluntekijä, muusikko, laulaja ja musiikkituottaja. Hänen instrumenttejaan ovat kitaran lisäksi amerikkalaiset perinnesoittimet: dobro, mandoliini ja pedal steel. Vuorenmaa aloitti musiikinopinnot 5-vuotiaana klassisella musiikilla pääinstrumenttinaan sello. Nykyään hänet tunnetaan soolotuotantonsa ohella amerikkalaisen rootsmusiikin esittäjänä.\n\nUra \nVuorenmaan countrysta, bluegrassista ja amerikkalaisesta songwritingperinteestä ammentava englanninkielinen soololevy Andy Hilland: Northern Winds julkaistiin toukokuussa 2019. Hän on julkaissut myös omalla nimellään kaksi suomenkielistä soololevyä. Päiväkirja julkaistiin 3. lokakuuta 2012, ja sen tuotti Radio Helsingin toimittaja Uuge Kojola. Singlelohkaisu ”Painuu päivä peltikattojen taa”, jossa vieraili suomalaisen sähkökitaran legenda Esa Pulliainen, nousi vuoden 2012 Radio Suomen 100 soitetuinta -listalle sijalle 58. Se oli myös tunnussävelmänä Ylen minisarjassa Stalkkeri. Albumin esittely Helsingin Sanomien NYT! -liitteessä. Vuorenmaan toinen suomenkielinen albumi Pohjavirta, joka edustaa suomenkielistä folkrockia, julkaistiin helmikuussa 2014. Se on arvioitu esimerkiksi Aamulehdessä 28. heinäkuuta 2014 (Jussi Niemi).\n\nVuonna 2015 julkaistiin Marko Haaviston ja Antti Vuorenmaan yhteislevy Kapteeni Kiddin haamu. Levyn nimikappale nousi Radio Suomen viralliselle listalle.\n\nMuita yhtyeitä, joissa Vuorenmaa on mukana, ovat muun muassa Kings Of Moonshine, Mudville 56 sekä country-yhtye Hilland Playboys, joka on vuodesta 2014 lähtien esiintynyt tauotta jokaviikkoisella Hilland Mondays -maanantaiklubilla. Klubi toimii tällä hetkellä Helsingin Juttutuvassa. Vuorenmaa on perustanut maanantaiklubin telecaster- ja fingerstylekitaristi Pauli Halmeen kanssa.\n\nVuorenmaa on myös säveltänyt ja sanoittanut instrumentaali- ja vokaalimusiikkia lukuisille artisteille (muun muassa Kari Tapiolle ja Mikael Konttiselle), sekä musiikkia mainoksiin ja TV-ohjelmiin, ja on mukana vuonna 2005 perustetussa pienlevy-yhtiössä Hilland Recordsissa.\n\nDiskografia \n Andy Hilland: Places (2020)\n Andy Hilland: Northern Winds (2019)\n Mudville 56: The Sound of Modern Rock´n´roll (2018)\n Marko Haavisto & Antti Vuorenmaa: Kapteeni Kiddin haamu (2015)\n Antti Vuorenmaa: Pohjavirta (2014)\n Antti Vuorenmaa: Päiväkirja (2012)\n\nValikoitu diskografia muusikkona ja/tai tuottajana \n\n Haavisto, Marko / Vaeltava Vitsaus : II (Turenki 2019)\n Hilland Playboys: 200 Mondays - Live at Finnvox Studios (Hilland 2018)\n Spigu: IV (Helmi 2018)\n Steve´n´Seagulls: Grainsville (Spinefarm 2018)\n Euge Valovirta: Easy Does It (230V Records 2018)\n Spigu: Kiehuvan järven maa (Helmi 2018)\n Haavisto, Marko / Vaeltava Vitsaus : Vaeltava vitsaus (Turenki 2017)\n Kings Of Moonshine: Iron River (Concorde 2017)\n Spigu: Viimeinen papukaija (Helmi 2016)\n Marko Haavisto & Antti Vuorenmaa: Kapteeni Kiddin haamu (Hilland 2015, myös tuottajana)\n Mr Breathless & Esa Pulliainen C-combo: Keep on rockin´ (Turenki 2015)\n Pauli Halme: This Time It´s Personal (Hilland 2014, tuottajana)\n Kings Of Moonshine: Brutal Display Of Love (Ei-No 2014)\n Pauli Halme: Sounds Like Bad Fiction (Turenki 2013, myös tuottajana) \n Sinkkonen: Jäätynyt kaupunki (Nuoli 2011)\n Kim Curly Band: So long, King Desire (Hilland 2011,myös tuottajana)\n Taipale: The Weight Of A Ghost (Hilland 2011)\n Tres Fogos: Paraiso (2011, myös tuottajana)\n Acorn: Kaivonkatsoja (2010, myös tuottajana)\n GPV: Trombi 7708 (2009, myös tuottajana)\n Emmi: The Invite (2009 myös tuottajana)\n Markus Väisänen: Taipale (2009)\n Acorn: Here & there & back (2008, myös tuottajana)\n Acorn: The first album (2007, myös tuottajana)\n Emmi: Solitary motions (2001)\n Kaija Koo: Tinakenkätyttö (1999)\n\nLähteet\n\nAiheesta muualla \n Antti Vuorenmaan viralliset Facebooksivut\n\nSuomalaiset muusikot\nSuomalaiset laulaja-lauluntekijät\nSuomalaiset kitaristit\nVuonna 1970 syntyneet\nElävät henkilöt"}
{"id": "1680376", "url": "https://fi.wikipedia.org/wiki/Tekomat", "title": "Tekomat", "text": "Tekomat (Tecoma) on bigoniakasveihin kuuluva kasvisuku. \n\nSukuun kuuluu 12 lajia, jotka kasvavat luonnonvaraisina trooppisilla ja subtrooppisilla alueilla Pohjois-Amerikan eteläosassa, Keski-Amerikassa ja Etelä-Amerikan länsiosassa. Joitakin lajeja viljellään muuallakin tropiikissa, ja yksi laji on levinnyt myös luontoon. ne ovat pensaita tai pieniä puita, joilla on keltaiset tai oranssit torvimaiset tai kellomaiset kukat.\n\nLajeja \n kapintulipiippu (Tecoma capensis)\n keltatekoma (Tecoma stans)\n oranssitekoma (Tecoma guarume)\n\nLähteet \n\nBignoniakasvit"}
{"id": "1635772", "url": "https://fi.wikipedia.org/wiki/The%20Centrists", "title": "The Centrists", "text": "The Centrists (ranskaksi: Les Centristes, LC), tunnettiin aiemmin nimellä Uusi keskus (Nouveau Centre, NC) ja Euroopan sosiaaliliberaali puolue (Parti Social Libéral Européen, PSLE), on ranskalainen keskusta-oikeistolainen puolue.\n\nPuolue perustettiin 29. toukokuuta 2007 lehdistötilaisuuden aikana ja puolueen nimi vaihdettiin uudelleen 11. joulukuuta 2016.\n\nLähteet \n\nRanskan puolueet"}
{"id": "916978", "url": "https://fi.wikipedia.org/wiki/Juha%20Honkonen", "title": "Juha Honkonen", "text": "Juha Honkonen on Keskisuomalaisen sanomalehtien yhteistoimituksen Uutissuomalaisen toimittaja. Hän on toiminut myös Etelä-Suomen Sanomissa uutispäällikkönä ja toimituspäällikkönä.\n\nAiemmin Honkonen on työskennellyt muun muassa Readom-journalismipalvelun toimitusjohtajana, Vihreän Langan päätoimittajana., Suomen Luonnon toimituspäällikkönä, Taloussanomien toimitussihteerinä, Tampereen ylioppilaslehden päätoimittajana sekä Helsingin Sanomien, Aamulehden, STT:n ja Keskisuomalaisen toimittajana.\n\nLähteet\n\nSuomalaiset päätoimittajat\nSyntymävuosi puuttuu\nElävät henkilöt"}
{"id": "753454", "url": "https://fi.wikipedia.org/wiki/Hampuusin%20p%C3%A4iv%C3%A4kirja", "title": "Hampuusin päiväkirja", "text": "Hampuusin päiväkirja on Flegmaatikkojen 5. marraskuuta 2001 julkaistu toinen studioalbumi, jonka julkaisi Poko Records. Levyltä julkaistiin singlet \"Sä oot sellainen\" sekä \"Jos vain mitenkään mahdollista\". Albumin on tuottanut kokonaan Tiedemies.\n\nKappaleet \n Mitä sais olla (Hampuusin päiväkirja intro) (1:23)\n A.l.k.o. (Aina lähellä kotioveasi) (3:46)\n Feimii (4:40)\n Kuunnelkaa (mukana Timsi) (4:03)\n Sää et rullaa meidän kanssa (4:58)\n Vaikkei sopiskaan sun makuun (4:07)\n Taisteluun lähdin (3:45)\n Totta helvetissä (2:29)\n Etelä-Hervanta (1:40)\n Sä oot sellainen (mukana Tommy Spark) (3:43)\n Keitä kunnioitan keitä en (mukana Silkinpehmee & Katujen Laki) (4:17)\n Matkaan (3:39)\n Laiskottelen / Ajattelen (5:08)\n Tehkää rahaa (4:04)\n Päiväkoomat (mukana Idän Ihme & Supersankari) (4:25)\n Jos vain mitenkään mahdollista (5:44)\n\nAiheesta muualla \n Albumin arvostelu Soundi -sivustolla\n\nFlegmaatikkojen albumit\nTiedemiehen tuottamat albumit\nVuoden 2001 albumit"}
{"id": "739580", "url": "https://fi.wikipedia.org/wiki/Alien%20Workshop", "title": "Alien Workshop", "text": "Alien Workshop on Chris Carterin ja Mike Hillin vuonna 1990 aloittama yhdysvaltalainen rullalautavälineitä valmistava yritys. Yhtiön omisti DNA Distribution kunnes Burton Snowboards osti sen helmikuussa 2008. Ohion osavaltiossa sijaitseva yritys on tunnettu graafisesti kuvioiduista laudoistaan. Myös suomalainen rullalautailija Arto Saari kuului yrityksen tiimiin.\n\nLähteet\n\nAiheesta muualla \n Alien Workshopin kotisivut\n\nYhdysvaltalaiset yritykset\nRullalautailu"}
{"id": "1362367", "url": "https://fi.wikipedia.org/wiki/Ino%20%28t%C3%A4smennyssivu%29", "title": "Ino (täsmennyssivu)", "text": "Ino voi tarkoittaa ainakin seuraavia:\n\nIno (Privetninskoje), kylä Uudellakirkolla Karjalankannaksella, nyk. Venäjällä\nInon linnake, entinen rannikkolinnake Inossa\nIno, hahmo kreikkalaisessa mytologiassa\n173 Ino, asteroidi\nINO (Inostrannyi Otdel), Neuvostoliiton turvallisuuspoliisin Tšekan ja sen seuraajien alainen ulkomaantiedustelu\nIno Anastasia (k. 593), Bysantin keisarinna, keisari Tiberius II Constantinuksen vaimo\nIno, japanilainen sukunimi\nIno, Georg Philipp Telemannin säveltämä kantaatti vuodelta 1765"}
{"id": "1475520", "url": "https://fi.wikipedia.org/wiki/Olivier%20Piou", "title": "Olivier Piou", "text": "Olivier Piou (s. 1958 Senegal) on ranskalainen liikemies. Koulutukseltaan hän on insinööri. Piou nimitettiin vuonna 2016 Nokian hallituksen jäseneksi ja varapuheenjohtajaksi. Tätä ennen hän toimi Gemalto N. V:n toimitusjohtajana kymmenen vuoden ajan.\n\nLähteet\n\nRanskalaiset henkilöt\nVuonna 1958 syntyneet\nElävät henkilöt"}
{"id": "1583543", "url": "https://fi.wikipedia.org/wiki/Lannion", "title": "Lannion", "text": "Lannion on kunta läntisessä Ranskassa Côtes-d'Armorin departementissa Bretagnen alueella. Lannionissa on departementin aliprefektuuri.\n\nHistoria \n\nKunta sijaitsee Englannin kanaalin rannikolla Léguerjoen suulla. Tällä kohdalla rannikko tunnetaan nimellä Côte de granit rose. Alueella on ollut asutusta Neoliittiselta kaudelta lähtien. Nykyinen kunnan keskusta kehittyi joen ylittävän sillan kohdalle. Siltaa suojaamaan rakennettiin linna ja keskiajalla keskustan ympärille rakennettiin suojavallit. Lannionista kehittyi keskiajalla kaupan keskus ja sen markkinat ovat yhä tunnetut.\n\nNähtävyyksiä \n\nKunnan näkymää hallitsee Brélévenezin kirkko, jonne johtaa 140 porrasta. Lannionissa on yhä keskiaikaisen kaupungin ilmapiiri vanhoine aukioineen ja mukulakivikatuineen. Myös vanhoja koristeellisia puu- ja liuskekivitaloja on yhä paljon jäljellä.\n\nTalous \nLannionissa on teknologiapuisto, missä on noin sata korkean teknologian yritystä ja tutkimuskeskusta. Siellä sijaitsee myös tietoliikennealan yhtiö Nokian yksikkö Nokia Lannion. Se kuului aikaisemmin Alcatel-Lucent -yhtiöön.\n\nLähteet\n\nAiheesta muualla \n\nCôtes-d’Armorin kunnat"}
{"id": "1655158", "url": "https://fi.wikipedia.org/wiki/Leikot", "title": "Leikot", "text": "Leikot eli lehtikuonolepakot (Phyllostomidae) on lepakoiden heimo, johon kuuluu noin 150 lajia. Ne elävät Pohjois-, Keski- ja Etelä-Amerikan trooppisilla ja subtrooppisilla alueilla. Useimmilla on leveät siivet ja kuonossa lehtimäinen uloke. Vartalon pituus (ilman häntää) on 4-14 cm. Suurimmalla lajilla, vampyyrileikolla (Vampyrum spectrum) siipien kärkiväli on 90 cm.\n\nLähteet \n\nLehtikuonolepakot"}
{"id": "1600658", "url": "https://fi.wikipedia.org/wiki/Iman%20Vellani", "title": "Iman Vellani", "text": "Iman Vellani (s. 12. elokuuta 2002) on kanadalainen näyttelijä. Syyskuussa 2020 Vellani valittiin ensimmäiseen isoon rooliinsa Kamala Khanin näyttelijäksi Marvel Cinematic Universeen, hahmon tehdessä ensiesiintymisensä omassa Disney+-sarjassaan Ms. Marvel. Vellanin vanhemmat ovat maahanmuuttajia Pakistanista, ja Vellani valmistui Unionville High Schoolista. Ennen kuin hänet valittiin Ms. Marvelin pääosan esittäjäksi, Vellani oli vuoden 2019 Toronton elokuvajuhlien TIFF Next Wave Committeen jäsen.\n\nFilmografia\n\nLähteet\n\nAiheesta muualla \n \n\nKanadalaiset näyttelijät\nVuonna 2002 syntyneet\nElävät henkilöt"}
{"id": "695237", "url": "https://fi.wikipedia.org/wiki/Serenades%20of%20Love", "title": "Serenades of Love", "text": "Serenades of Love on Bobby Vintonin kahdeskymmeneskahdeksas studioalbumi. Se ilmestyi 1976. \nAlbumilta julkaistiin kansi singleä: \"Save Your Kisses for Me\" ja \"Moonlight Serenade\".\n\nKappaleet\n\nPuoli 1\n Save Your Kisses for Me - Tony Hiller, Lee Sheridan, Martin Lee) - 3:18\n Lady of the House (Sandra) - (E. Anderson, Barry Manilow) - 3:47\n Paloma Blanca - (Hans Bouwens) - 3:17\n Let Me Down Easy - (M. James) - 2:53\n I Cross My Fingers - (Walter Kent, William Farrer) - 2:18\n Moonlight Serenade - (Mitchell Parish, Glenn Miller) - 3:22\n\nPuoli 2\n Valssisikermä: Tales from Vienna Woods/Blue Skirt Waltz/You Are My One True Love - (Johann Strauss, Vaclav Blaha, Mitchell Parish, Bob Kames, R. Kaiser) - 3:39\n Jenny - (E. Shuman, P. Morelli) - 4:27\n Elise - (S. Davis, G. Lane) - 3:18\n Lemondrops, Lollipops and Sunbeams - (S. Cahn, M. Frank, C. Fox) - 3:31\n Another Without You Day - (Cook, Greenaway, Jameson, Doctors) - 2:52\n\nAlbumin tekijät\nTuottaja: Bob Morgan\nValokuvat: Hans Albers\n\nVuoden 1976 albumit\nBobby Vintonin albumit"}
{"id": "1722211", "url": "https://fi.wikipedia.org/wiki/Kamerunin%20departementit", "title": "Kamerunin departementit", "text": "Kamerunin departementit (Departements du Cameroun) ovat Kamerunin aluehallinnon yksiköitä.  Kymmenen maakuntaa jaetaan  58 departementtiin. Departementit jaetaan edelleen arrondissementteihin ja osa niistä vielä piirikuntiin.\n\nMaan pohjoisosa\n\nAdamaoua \n\nAdamaouan maakunta on jaettu viiteen departementtiin\n Djérem\n Faro-et-Déo\n Mayo-Banyo\n Mbéré\n Vina\n\nExtrême-Nord\n\nExtrême-Nordin maakunta on jaettu kuuteen departementtiin\n\n Diamaré\n Logone-et-Chari\n Mayo-Danay\n Mayo-Kani\n Mayo-Sava\n Mayo-Tsanaga\n\nNord\n\nNordin maakunta on jaettu neljään departementtiin\n\n Bénoué\n Faro\n Mayo-Louti\n Mayo-Rey\n\nMaan eteläosa\n\nCentre\n\nCentren maakunta on jaettu kymmeneen departementtiin \n\n Haute-Sanaga\n Lekié\n Mbam-et-Inoubou\n Mbam-et-Kim\n Méfou-et-Afamba\n Méfou-et-Akono\n Mfoundi\n Nyong-et-Kéllé\n Nyong-et-Mfoumou\n Nyong-et-So'o\n\nEst\n\nEst maakunta on jaettu kymmeneen departementtiin \n\n Boumba-et-Ngoko\n Haut-Nyong\n Kadey\n Lom-et-Djerem\n\nSud\n\nSud maakunta on jaettu neljään departementtiin\n\n Dja-et-Lobo\n Mvila\n Océan\n Vallée-du-Ntem\n\nMaan länsiosa\n\nLittoral\n\nLittoralin maakunta on jaettu neljään departementtiin\n\n Moungo\n Nkam\n Sanaga-Maritime\n Wouri\n\nNord-Ouest\n\nNord-Ouest maakunta on jaettu seitsemään departementtiin\n\n Boyo\n Bui\n Donga-Mantung\n Menchum\n Mezam\n Momo\n Ngo-ketunjia\n\nSud-Ouest\n\nSud-Ouest maakunta on jaettu kuuteen departementtiin\n\n Fako\n Koupé-Manengouba\n Lebialem\n Manyu\n Meme\n Ndian\n\nOuest\n\nOuest maakunta on jaettu kahdeksaan departementtiin\n\n Bamboutos\n Haut-Nkam\n Hauts-Plateaux\n Koung-Khi\n Menoua\n Mifi\n Ndé\n Noun\n\nLähteet \n\nKamerunin maantiede"}
{"id": "361376", "url": "https://fi.wikipedia.org/wiki/George%20Gallup", "title": "George Gallup", "text": "George Horace Gallup (18. marraskuuta 1901 – 26. heinäkuuta 1984) oli yhdysvaltalainen tilastotieteilijä. Hän kehitti menestyneen tilastollisen otantatutkimusmenetelmän, mielipidetiedustelun eli ”gallupin”, yleisen mielipiteen mittaamiseksi. Menetelmä tuli tunnetuksi vuoden 1936 vaaleissa, kun se ennusti Franklin D. Rooseveltin uudelleenvalinnan Yhdysvaltojen presidentiksi.\n\nElämänvaiheet\nGallup syntyi karjatilallisen perheeseen Jeffersonissa Iowassa. Hän lähti opiskelemaan Iowan yliopistoon vuonna 1918 ja suoritti BA-tutkinnon 1923, MA-tutkinnon 1925 ja valmistui filosofian tohtoriksi yhteiskuntatieteiden alalla 1928. Iowassa opiskellessaan Gallup toimi opiskelijalehti The Daily Iowanin toimittajana. Hänen väitöskirjansa otsikko oli A New Technique for Objective Methods for Measuring Reader Interest in Newspapers. Opetettuaan jonkin aikaa Iowassa hän siirtyi 1929 johtamaan journalismin tiedekuntaa Draken yliopistoon, ja sieltä hän siirtyi 1931 opettamaan ja tutkijaksi Northwestern-yliopistoon. Vuoden kuluttua hän astui Young & Rubicam -mainostoimiston palvelukseen, ja teki siellä mielipidetutkimuksia sen asiakkaille, ja näin hänestä tuli alan ensimmäinen  markkinatutkimuksen johtaja. Hän oli Y&R:n palveluksessa kuusitoista vuotta. Siellä ollessaan hän perusti vuonna 1935 American Institute of Public Opinionin.\n.\n\nGallupin uusi yritys sai 1936 valtakunnallista huomiota ennustamalla 50 000 vastaajan vastausten perusteella oikein Yhdysvaltojen vuoden 1936 presidentinvaalien tuloksen, toisin kuin laajalti arvostettu Literary Digest -lehti. Literary Digestin paljon laajempi kysely perustui yli kahteen miljoonaan palautettuun vastaukseen, mutta ennusti tuloksen väärin. Sen lisäksi, että Gallupin ennuste osui oikeaan, hän ennusti oikein Literary Digestin kyselyn tuloksen ja käytti paljon pienempää satunnaisotantantaa.\n\nKahdentoista vuoden kuluttua Gallupin yritys erehtyi ennustamaan, että Thomas Dewey voittaisi Harry S. Trumanin vuoden 1948 presidentinvaaleissa 5–15 prosenttiyksiköllä. Gallup selitti virheen johtuneen siitä, että hän lopetti kyselyn kolme viikkoa ennen vaalipäivää.\n\nVuonna 1958 Gallup yhdisti kaikki kyselytoiminnot yhdeksi organisaatioksi Gallup Organization. Gallup kuoli sydäninfarktiin vuonna 1984 kesäasunnollaan Tschingelissä Bernese Oberlandissa Sveitsissä. Hänen perustamastaan yhtiöstä on monien nimenvaihdosten ja yrityskauppojen kautta tullut Kantar TNS, joka tunnettiin Suomessa aiemmin nimellä TNS Gallup Oy.\n\nLähteet\n\nAiheesta muualla\nKuuluisia Iowalaisia: George Gallup, Des Moines Register \nGeorge Gallup Texasin yliopiston verkkosivuilla \n\nMielipidetiedustelu\nYhdysvaltalaiset tilastotieteilijät\nVuonna 1901 syntyneet\nVuonna 1984 kuolleet"}
{"id": "492045", "url": "https://fi.wikipedia.org/wiki/Buster%20Martin", "title": "Buster Martin", "text": "Buster Martin (noin 1. syyskuuta 1906 – 13. huhtikuuta 2011) oli brittiläinen julkisuuden henkilö. Hän tuli alun alkaen tunnetuksi korkeasta iästään huolimatta harjoittamastaan aktiivisuudesta; hän työskenteli kuolemaansa saakka Pimlico Plumbers -yrityksessä Lontoossa pakettiautojen kiillottajana ja kieltäytyi jäämästä eläkkeelle.\n\nMartin joutui 22. helmikuuta 2007 nuorisojoukon pahoinpitelemäksi matkalla pubista bussipysäkille. Hän onnistui puolustautumaan, mutta joutui viettämään yön sairaalassa. Menzies Campbell on maininnut Martinin elävänä esimerkkinä siitä, kuinka ihmisten tulee saada jatkaa työelämää eläkeiän saavuttamisen jälkeenkin.\n\nMartin syntyi Ranskassa, mutta saapui Englantiin kolmen kuukauden ikäisenä ja joutui lapsuudessaan orpokotiin. Hän kieltäytyi pitämästä vapaata työstään satavuotispäivänään. Hän kuoli huhtikuussa 2011.\n\nUrheilu ja musiikki \nMartin kuului ikäihmisten muodostamaan The Zimmers -yhtyeeseen, joka nousi vuonna 2007 listoille The Who -coverillaan ”My Generation”. \n\nMartin juoksi 2. maaliskuuta 2008 Essexissä puolimaratonin viidessä tunnissa ja kolmessatoista minuutissa. Hän osallistui saman vuoden huhtikuussa myös Lontoon maratoniin; häntä valmensi Harmander Singh, joka oli aiemmin tehnyt yhteistyötä myös Fauja Singhin kanssa. Martinin suorituksen jälkeen hänen todellisesta iästään esitettiin epäilyksiä ja hänen väitettiin olleen ”vain” 94-vuotias.\n\nLähteet \n\nYli satavuotiaiksi eläneet brittiläiset\nVuonna 1906 syntyneet\nVuonna 2011 kuolleet"}
{"id": "671797", "url": "https://fi.wikipedia.org/wiki/Luettelo%20vuoden%201969%20miehitt%C3%A4m%C3%A4tt%C3%B6mist%C3%A4%20avaruuslennoista", "title": "Luettelo vuoden 1969 miehittämättömistä avaruuslennoista", "text": "Vuonna 1969 tehtiin 155 avaruusaluksen laukaisua, joista kuuluisin oli Apollon kuulento.\n\nOnnistuneet laukaisut\n\nEpäonnistuneet laukaisut \n 8.1.1969, Kosmos (263) eli Meteor-1 #9a sääsatelliitti, Vostok-2M, Plesetsk\n 20.1.1969, Zond (7a) (L1 11), Proton-K Blok-D, Baikonur\n 25.1.1969, Kosmos (265) (US-A Test #5), Tsiklon-2A, Baikonur \n 4.2.1969, Kosmos (265) eli Meteor-1 #9b sääsatelliitti, Vostok-2M, Plesetsk \n 21.2.1969, L1S #1 L3 Model #1, N1-kuuraketti, Baikonur\n 19.2.1969, Luna 15a ja Lunohod 1 - kuuluotain ja sen laskeutujan ajokki, Neuvostoliitto, Proton-K Blok-D, Baikonurin kosmodromi\n 27.3.1969, Mars 2b-marsluotain, Proton-K Blok-D, Baikonur \n 2.4.1969, Mars 2c-marsluotain, Proton-K Blok-D, Baikonur \n 4.6.1969, Luna 15c-kuuluotain, Proton-K Blok-D, Baikonur \n 14.6.1969, Luna 15b-kuuluotain Proton-K Blok-D, Baikonur \n 3.7.1969, L1S #2 ja L3 Model #2, N1-kuuraketti, Baikonur \n 3.7.1969, STV 2 koesatelliitti, ELDO:n Europa-1-raketti, Woomera, Australia \n 23.7.1969, Kosmos (291) (DS-P1-Yu #23), Kosmos-2, Plesestk\n 27.08.1969, Pioneer E ja TTS 3, NASA, Delta-L, Cape Canaveral\n 22.09.1969, Ohsumi (#4), L-4S, Japani \n 28.11.1969, Kosmos 311, Proton-K Blok-D, Baikonur \n 27.12.1969, Kosmos 318 eli Ionosfernaja, Kosmos-3M Plesetsk\n\nAiheesta muualla \n Güntherin avaruussivun Chronology-kohdasta laukaisujen historia (päälähde)\n Kanadalainen avaruushistoriasivusto (toinen päälähde)\n Russian Space Web\n Jonathan McDowellin avaruussivusto \n NASA Jet Propulsion Laboratoryn avaruuslennot\n Miehittämättömien lentojen englanninkielinen keskustelusivu\n\nLuettelot avaruustoiminnasta\nVuoden 1969 avaruustoiminta"}
{"id": "223563", "url": "https://fi.wikipedia.org/wiki/Viron%20kokoomuspuolue", "title": "Viron kokoomuspuolue", "text": "Viron kokoomuspuolue () oli virolainen oikeistoliberaali  puolue, joka toimi vuosina 1991–2000.\n\nUuden itsenäisyyden jälkeinen puolueen synty\nPuolue syntyi Viron uuden itsenäistymisen jälkeen 8. joulukuuta 1991. Puolueen jäsenissä oli huomattava osa entistä Neuvosto-Viron nomenklatuuraa, joka tuki sosiaalisen markkinatalouden soveltamista siirtymäkaudella vanhasta neuvostotaloudesta markkinatalouteen. Puolue osallistui uuden itsenäisyyden ensimmäisiin riigikogu-vaaleihin syyskuussa 1992 \"Turvallinen koti\" () -vaaliliiton osana. Vaaliliiton muut jäsenet Viron kokoomuspuolueen lisäksi olivat entisten kolhoosijohtajien ja maatalousvirkamiesten Maaliitto  ja pienempi Oikeusliitto . \"Turvallinen koti\" -vaaliliitto sai kaikkiaan 17 paikkaa riigikogun 101 paikasta, mutta joutui oppositioon Isänmaaliiton Mart Laarin muodostaessa oikeistohallituksen. Kokoomuspuolueen osuus 17:stä oli kuusi edustajaa.\n\nHallitusvastuussa 1995–1999\nSeuraavissa riigikogun vaaleissa 1995 Kokoomuspuolueen ja maaseudun ihmisten vaaliliiton () alaisuuteen kuuluivat Viron kokoomuspuolue, Maaliitto, Viron eläkeläisten ja perheiden puolue () ja Maanviljelijöiden liitto (). Vaaliliiton puolueet olivat olleet oppositiossa siihen asti, mutta maaliskuun 1995 vaaleissa vaaliliitosta tuli suurin ryhmä eli se sai 32 % äänistä ja 41 paikkaa 101-jäsenisestä riigikogusta. Vaaliliiton ja samalla kokoomuspuolueen edustajana Tiit Vähi sai tehtävän muodostaa hallitus, johon tuli mukaan myös Edgar Savisaaren johtama Keskustapuolue (). Hallitus kaatui kuitenkin jo marraskuussa 1995 ns. nauhaskandaaliin, jossa selvisi, että toisten poliitikkojen keskusteluja oli nauhoitettu. Kaiken lisäksi sisäministeri Savisaar oli sekaantunut tähän skandaaliin, joten hallituksessa ollut Keskustapuolue joutui siirtymään oppositioon. Viron kokoomuspuolue ja Vähi pääministerinä kuitenkin jatkoi muodostaen hallituksen uuden kumppanin eli Viron reformipuolueen () kanssa. Tämä jälkimmäinen Vähin hallitus istui maaliskuuhun 1997, jonka jälkeen pääministeriksi nousi toinen kokoomuspuoluelainen eli Mart Siimann halliten vähemmistöhallituksena maaliskuuhun 1999.\n\nPuolueen vaalitappio ja hajoaminen\nVuoden 1999 riigikogun vaaleissa Kokoomuspuolue ei päässyt enää vaaliliittoihin, kuten aiemmin. Tuloksena oli vain seitsemän edustajaa riigikoguun. Puolue joutui tämän jälkeen oppositioon.\n\nElokuussa 2000 puolueen näkyvä hahmo, entinen riigikogun puhemies Ülo Nugis erosi kannattajineen puolueesta perustaen oman puolueensa. Tämän seurauksena Viron kokoomuspuolue ajettiin alas marraskuuhun 2002 mennessä.\n\nPuolueeen puheenjohtajat\n 1991 – 1992: Jaak Tamm\n 1992 – 1993: Peeter Lorents\n 1993: Riivo Sinijärv\n 1993 – 1997: Tiit Vähi\n 1997 – 1999: Mart Siimann\n 1999 – 2000: Andrus Öövel\n 2000 – 2002: Märt Kubo\n\nLiberaalit puolueet\nViron puolueet"}
{"id": "1624965", "url": "https://fi.wikipedia.org/wiki/James%20Newman", "title": "James Newman", "text": "James Newman (s. 19. lokakuuta 1985 Settle, North Yorkshire, Englanti), on englantilainen laulaja-lauluntekijä. Vuoden 2014 Brit Awards -gaalassa Newman voitti Brit Award -palkinnon vuoden brittiläisestä singlestä. Palkinto saatiin Rudimentalin kappaleesta nimeltä \"Waiting All Night\", jonka kirjoittajana Newman toimi. Newmanin oli tarkoitus edustaa Isoa-Britanniaa kappaleella \"My Last Breath\" vuoden 2020 Eurovision laulukilpailussa Rotterdamissa. Se kuitenkin peruttiin koronaviruspandemian vuoksi, ja  Newman valittiin sen sijaan Ison-Britannian edustajaksi vuoden 2021 kilpailuun, tällä kertaa kappaleella \"Embers\".\n\nUra \nLapsena Newman kiinnostui musiikista, ja hän kirjoitti ja tuotti kappaleita yhdessä nuoremman veljensä John Newmanin kanssa. 20-vuotiaana hän vakiinnutti asemansa lauluntekijänä Lontoossa, ja vuonna 2013 hän toimi yhtenä Rudimentalin ja Ella Eyren kappaleen \"Waiting All Night\" kirjoittajista. Kappale pääsi Britannian singlelistan huipulle. Newman voitti Brit Award -palkinnon vuoden brittiläisestä singlestä vuoden 2014 Brit Awards -gaalassa kirjoitettuaan kappaleen \"Waiting All Night\" yhdessä Jonny Harrisin kanssa.\n\nMyöhemmin James kirjoitti kappaleen nimeltä \"Blame\" yhdessä Calvin Harrisin ja veljensä John Newmanin kanssa. Kappaleen laulaa John Newman. \"Blame\" oli valtava kansainvälinen hitti, ja se pääsi Britannian singlelistan kärkeen ja saavutti lisäksi suosiota Skotlannissa, Alankomaissa, Ruotsissa, Norjassa, Suomessa ja Meksikossa. Kappale saavutti myös sijan 19 Billboard Hot 100 -listalla.\n\nNewman on toiminut myös yhtenä Keshan kappaleen \"Let 'Em Talk\" (2017) ja Toni Braxtonin kappaleen \"Coping\" (2018) kirjoittajista.\n\nNewman on ollut featuring-artistina useissa kappaleissa, mukaan lukien alankomaalaisen DJ:n Armin van Buurenin kappaleella \"Therapy\" (2018). \"Therapy\" saavutti suosiota muun muassa Alankomaissa ja Belgiassa. Vuonna 2018 hän toimi featuring-artistina norjalaisen DJ:n ja tuottajan Matoman kappaleella \"Lights Go Down\". Vuonna 2019 Newman oli mukana Armin van Buurenin kappaleella \"High On Your Love\".\n\n27. helmikuuta 2020 BBC ilmoitti Newmanin olevan Ison-Britannian edustaja vuoden 2020 Eurovision laulukilpailuissa, joka oli tarkoitus järjestää Alankomaiden Rotterdamissa. Hänen oli tarkoitus kilpailla kappaleella nimeltä \"My Last Breath\". Kappaleen on kirjoittanut Adam Argyle, Ed Drewett ja Iain James. Vuoden 2020 Eurovision laulukilpailu peruttiin myöhemmin koronaviruspandemian vuoksi ja täten BBC valitsi Newmanin maan edustajaksi vuoden 2021 kilpailuun.\n\n17. heinäkuuta 2020 Newman julkaisi EP-levynsä nimeltä The Things We Do, joka sisälsi singlet \"My Last Breath\", \"Enough\" ja \"Better Man\".\n\nYksityiselämä \nJames Newman syntyi Settlessä, North Yorkshiressä. Kun Newman oli kuusi vuotta vanha, hänen isänsä jätti perheen jättäen Jamesin äidin Jackien huolehtimaan Jamesista ja hänen nuoremmasta veljestään Johnista yksin työskentelemällä vastaanottovirkailijana.\n\nJamesin veljestä Johnista tuli myöhemmin tunnettu laulaja, lauluntekijä, muusikko ja levytuottaja. John Newman tunnetaan parhaiten hänen singlestään nimeltä \"Love Me Again\". John toimi myös laulajana Calvin Harrisin kappaleella \"Blame\".\n\nDiskografia\n\nEP-levyt\n\nSinglet\n\nPääartistina\n\nFeaturing-artistina\n\nLähteet \n\nEnglantilaiset laulajat\nBrittiläiset laulaja-lauluntekijät\nYhdistyneen kuningaskunnan euroviisuedustajat\nVuoden 2020 euroviisuedustajat\nVuoden 2021 euroviisuedustajat\nVuonna 1985 syntyneet\nElävät henkilöt"}
{"id": "879245", "url": "https://fi.wikipedia.org/wiki/Dzong", "title": "Dzong", "text": "Dzong on buddhalaisten valtioiden rakennustyyppi, jossa yhdistyy luostari, temppeli, hallintorakennus ja puolustuslinnoitus. Sekä uskonnolliset että valtiolliset johtajat ovat asuneet dzongeissa. Dzongeissa on myös käyty kauppaa ja vietetty kansallisia juhlia. Dzongeja on Himalajalla sekä Bhutanissa että Tiibetissä.\n\nLähteet \n\nBhutanilainen arkkitehtuuri\nTiibet"}
{"id": "160161", "url": "https://fi.wikipedia.org/wiki/Urkumusiikki", "title": "Urkumusiikki", "text": "Urkumusiikki on uruille sävellettyä tai sovitettua kirkko- tai taidemusiikkia. Tunnetuin lajityyppi on barokin ajan pohjoissaksalainen koulukunta, jota edustavat säveltäjät Dietrich Buxtehude ja Johann Sebastian Bach. Uuden musiikin parissa uruille on säveltänyt paljon muun muassa Olivier Messiaen.\n\nUrkumusiikin tapahtumat Suomessa \n Organum-seuran järjestämä kansainvälinen Helsingin urkufestivaali\nLahden Kansainvälinen Urkuviikko\n Helsingin Urkukesä\n Pori Organ\n Urkuperinnepäivät\n Urkuyö ja aaria\n\nAiheesta muualla  \n Urkumusiikki\nHelsingin urkufestivaali\nOrganum-seura"}
{"id": "1423920", "url": "https://fi.wikipedia.org/wiki/Seikkailupuisto%20Huippu", "title": "Seikkailupuisto Huippu", "text": "Seikkailupuisto Huippu on Espoon Leppävaaran urheilupuistossa sijaitseva, vuonna 2015 avattu huvipuisto, jossa asiakkaat voivat kiipeillä erilaisilla köysiradoilla. Seikkailupuisto Huipun radat kulkevat 4-18 metrin korkeudessa. \n\nVuonna 2016 rakennettiin lisää ratoja ja Tarzan-hyppy. Seikkailuminigolf avattiin 2019, pakohuonepelejä ja verkkoseikkailu 2021. Vuonna 2022 verkkoseikkailua laajennettiin liulla \nja pakopeleihin tuli lisätyn todellisuudenpeli.\n\nHistoria\nSeikkailupuisto Huipun perusti Jari Saarhelo palattuaan Keski-Euroopasta Suomeen. Itävallassa ja Saksassa seikkailupuistot olivat toimineet pitkään, mutta sellaista ei vielä ollut pääkaupunkiseudulla.\n\nPaikka löytyi kun hiihtoputkelle varattu tontti vapautui. Radat rakensi brittiläisen Go Ape! ketjun toimittajana tunnettu ranskalainen Altus.   Seikkailupuisto avattiin toukokuussa 2015 yhdessä lähellä sijaitsevien Angry Birds-leikkipuiston ja skeittipuiston kanssa.\n\nToukokuussa 2023 toinen seikkailuminigolfrata avattiin Oittaan uimarannalle Espooseen. Radan maisemaelementit ovat Oittaan maamerkkejä pienoiskoossa kuten frisbeegolf\n-kori, soutuvene ja uimaranta. \n\nHuippu on saanut kestävän matkailun Green Key- ja Sustainable Travel Finland-merkit.\n\nKuvia\n\nLähteet\n\nAiheesta muualla \n Huipun kotisivut\n Puiston sijainti\n\nSuomen huvipuistot\nEspoon nähtävyydet\nLeppävaara"}
{"id": "8520", "url": "https://fi.wikipedia.org/wiki/Somali", "title": "Somali", "text": "Somali tarkoittaa seuraavia:\n\n somalin kieli\n somalit, kansa Itä-Afrikassa\n Somali, yksi Etiopian osavaltioista\n somali, kissarotu\n HMS Somali, Britannian Kuninkaallisen laivaston hävittäjä, käytössä 1938–1942\n FNFL Somali, Ranskan laivaston torpedovene, käytössä 1944–1968\n\nKatso myös \n Somalia\n\nSeulonnan keskeiset artikkelit"}
{"id": "564860", "url": "https://fi.wikipedia.org/wiki/Teuvo%2C%20maanteiden%20kuningas", "title": "Teuvo, maanteiden kuningas", "text": "Teuvo, maanteiden kuningas on Leevi and the Leavings -yhtyeen kappale ja single vuodelta 1988. Sen sävelsi ja sanoitti Gösta Sundqvist. Kappale on julkaistu albumilla Häntä koipien välissä. Kappaleesta tuli albumin suurin hitti, ja sen ansiosta levyä myytiin yli 50 000 kappaletta.\n\nKappale kertoo Teuvo-nimisestä miehestä, jonka haaveissa on rallikuninkuus. Tarina on kuitenkin yhteensopimaton kappaleen nimen kanssa, sillä Teuvon ajotaidot eivät ole kuningas-arvonimen veroiset: Teuvo ajaa kotikylän kadulla katolleen, ja törmää myöhemmin moottoritiellä rekkaan. \n\nKriitikot ovat kehuneet laulun tarinaa ja sen yksityiskohtia. Sundqvist itse kertoi, että hänen ihannevaltiossaan huviajelut loppuisivat ja ”Teuvot ei juhlis siellä.”\n\nKappaleen rakenne\n\nSanat \nKappaleessa esitellään kovan onnen sankari Teuvo, jonka haaveissa on rallikuninkuus. Heti kappaleen alussa tuodaan esille kappaleen sanoitusten ja nimen yhteensopimattomuus, sillä Teuvon ajotaidot eivät ole kuningas-arvonimen veroiset: Teuvon Ford Anglia kääntyy ohjausvirheestä katolleen kotikylän hiekkatiellä, minkä seurauksena Teuvo lentää verissään etulasin läpi ojan pohjalle. Sanoituksen koomisuus syntyy lisäksi yksityiskohtien liioitellusta korostamisesta.\n\nTeuvon ajoharrastus jatkuu epäonnisena, sillä poliisi takavarikoi hänen ajokorttinsa ja autonsa rekisterikilvet. Tästä huolimatta Teuvo elättelee toiveita rallikuskin urasta. Hän lainaa naapurinsa Ford Sierraa, mutta törmää moottoritiellä rekkaan, oletettavasti kuolettavasti. \n\nMikko Vuoristo on tutkinut pro gradu -työssään huumorin keinoja Leevi and the Leavingsin kappaleissa. Hänen tulkintansa mukaan kappaleessa konkretisoituu ”esimerkillisesti groteskille realismille tyypillinen alentaminen, kun Teuvon ajotaidot pilkkavat niin oikeaa kuningasta kuin Teuvoa itseään”. \n\nTero Valkosen mukaan kappale on hyvä esimerkki Gösta Sundqvistin sanoituksista, joista ”ei oikein voi päätellä, mikä on lauluntekijän suhde lauluissa kuvattuihin henkilöihin”. Valkosen mukaan on mahdotonta sanoa, onko kappale ”tarkoitettu laulun päähenkilön pilkaksi vai onko Teuvon kuvaus sympaattinen”.\n\nVuonna 1989 Gösta Sundqvist kommentoi Teuvoon viitaten:\n\nTuotanto \nGösta Sundqvist aikoi studiossa aloittaa Teuvon äänityksen alusta asti uudestaan, koska kappaleen tempo huojui ja kiihtyi. Äänittäjä-tuottaja Kessu Kalén vakuutti Sundqvistin siitä, että kappale toimii sellaisenaan. \n\nYhtyeen uusi rumpali Niklas Nylund tuli suoraan studioon soittamaan kappaletta. Nylundin mukaan Sundqvistin ohjeet soittamiseen olivat ainoastaan ”pohjalta ’zum zum za’”. Nylundin mukaan Sundqvist halusi kappaleeseen ”U2-meininkiä”. ”Soinnutuksella ei tosin ole mitään tekemistä U2:n kanssa”, Nylund kertoo Leevi and the Leavings – hittitehtaan tarina -kirjassa. Kappaleen rakenne hahmoteltiin rummuilla ja 12-kielisellä kitaralla. Kaikki raidat soitettiin täyteen, joten biisistä piti tehdä välimiksauksia.\n\nYhtyeen kitaristi Karastie muistelee, että albumin tekoprosessi huipentui Teuvoon: ”levyn johtoajatuksena tulee mieleen Teuvon synnytystuska.” Karastie ideoi kappaleen mandoliinin soinnut.\n\nJulkaisu\nSinglen b-puolella julkaistiin ”Pimeä tie, mukavaa matkaa”. Kappaleesta julkaistiin myös toinen singleversio, jonka b-puolena on ”Rin Tin Tin”.  Kappaleesta tehtiin musiikkivideo vuonna 1990.\n\nVersioinnit \nViikate on versioinut kappaletta Melkein vieraissa -tribuuttialbumilla. Samoin singlen b-puoli ”Pimeä tie, mukavaa matkaa” löytyy albumilta Paula Vesalan ja Olavi Uusivirran versioimana. Cheek lainaa kappaletta epäsuorasti kappaleessaan ”Maanteiden kingi”, jota Tuukka Hämäläinen kutsui huonoksi esimerkiksi hiphopmusiikin piirissä tehtävistä cover-kappaleista.\n\nRuotsinkielinen Vasas Flora & Fauna -laulajaduo viittaa ”Leevi and the Leavings” -nimisessä kappaleessaan ”Pimeä tie, mukavaa matkaa” -kappaleeseen.\n\nVastaanotto \nNuorgamin diskografia-artikkelissa kappaleen sävellystä kutsuttiin ”Göstan nerokkuuden ytimekkääksi kiteymäksi, jonka kerrostettu sovitus paljastaa yhä edelleen uusia puolia itsestään”. Kirjoittaja piti kappaletta oppikirjaesimerkkinä siitä, kuinka ”hyvä tarina myydään yksityiskohdilla”. Kappale myös sijoittui kolmanneksi saman julkaisun Leevi and the Leavings Top 40 -listauksessa. Sitä kutsuttiin ”suomalaiseksi road movieksi”.\n\nSoundissa toimittaja Jarkko Fräntilä on maininnut kappaleen yhtenä esimerkkinä yhtyeen ”ikuisista karaoke- ja yhteislauluklassikoista”, jotka ovat kuin ”laulun muotoon puettuja mininovelleja”.\n\nRadio Rockin ”1000 kaikkien aikojen kovinta rock-biisiä” -listauksessa kappale sijoittui sijalle 340. Kirjoittajan mukaan kappaleessa sävelessä oli kuultavissa The Hooters -yhtyeen vuotta aiemmin julkaistujen kappaleiden ”Satellite” ja ”Johnny B” vaikutus. Kirjoituksessa kuvailtiin, että sanoissa haettiin ”hirtehistä jäynää -- lähes kansallissankareiksi kohotettujen suomalaisten rallikuskien innoittamien pienten kyläyhteisöjen jäljittelijäkuljettajien suuntaan”.\n\nÄänestykset \n”Teuvo, maanteiden kuningas” (1988) on Leevi and the Leavingsin kenties tunnetuin kappale, ja se on menestynyt yhtyeen kappaleista parhaiten erilaisissa äänestyksissä.\n\nSe valittiin yhtyeen ainoana kappaleena Radiomafian top 500 -listalle. Rumban ”Suomirockin parhaat biisit” -kriitikkoäänestyksessä 1998 se pääsi sijalle 22. – kaiken kaikkiaan listalla oli kahdeksan Leevi and the Leavingsin kappaletta. Helsingin Sanomat järjesti Sata rakkainta suomirockia -äänestyksen lukijoilleen vuonna 2007. Leevi and the Leavingsiltä valittiin lopulliselle listalle kahden muun kappaleen lisäksi ”Teuvo, maanteiden kuningas”, mutta yhtye ei päässyt lopullisessa äänestyksessä kymmenen parhaan joukkoon. Vuonna 2010 Radio Rockin kuuntelijat äänestivät kappaleen vuoden 1988 kuudenneksi parhaaksi rock-kappaleeksi.\n\nKulttuurissa \nKouvolan Korvenkylän kesäteatterissa sai ensi-illan Teuvo ja Paperitaivas – Leevi and the Leavings musikaali kesällä 2009. Näytelmän päähahmo on Teuvo, joka haluaisi rahoittaa kalliin ralliharrastuksensa jollain muulla kuin työllä paperitehtaassa. Hän iskee silmänsä tehtaan uuteen, rikkaaseen johtajaan, mutta rakennemuutos uhkaa sulkea tehtaan. Näytelmä perustuu Gösta Sundqvistin musiikkiin, ja sen on käsikirjoittanut Marianne Tikkanen.\n\nLähteet\n\nViitteet\n\nLeevi and the Leavingsin kappaleet\nVuoden 1988 kappaleet"}
{"id": "762320", "url": "https://fi.wikipedia.org/wiki/Matti%20Pippola", "title": "Matti Pippola", "text": "Matti Olavi Pippola (s. 11. maaliskuuta 1937 Kontiolahti) on suomalainen pesäpalloilija. Hän on työskennellyt muun muassa laboranttina ja maanmittaajana. Hän asuu Joensuussa.\n\nMatti ”Manne” Pippola pelasi vuosina 1956–1962 Höytiäisen Urheilijoiden suomensarjajoukkueessa, siirtyi sitten Imatran Pallo-Veikkoihin, jonka SM-sarjamiehistöön kuului 1963–1964. Vuonna 1963 Pippola valittiin kauden parhaaksi lukkariksi ja 1964 Eino Kaakkolahden jälkeen toiseksi parhaaksi. Vuosina 1967–1972 Pippola ”jäähdytteli” joensuulaisen Karjalan Mailan suomensarjajoukkueessa. Sanomalehti Karjalaisen mukaan häntä ”voidaan pitää kaikkien aikojen parhaana joensuulaislähtöisenä pesäpalloilijana”.\n\nSaavutukset \n Vuoden lukkari: 1963\n\nLähteet\n \n http://www.joensuunmaila.fi/historia/pelaajat.html#PQ\n\nViitteet\n\nSuomalaiset pesäpalloilijat\nVuonna 1937 syntyneet\nElävät henkilöt"}
{"id": "1102059", "url": "https://fi.wikipedia.org/wiki/Slaavilainen%20kantakieli", "title": "Slaavilainen kantakieli", "text": "Slaavilainen kantakieli on kantakieli, josta slaavilaiset kielet ovat kehittyneet. Slaavilaisesta kantakielestä ei ole säilynyt kirjoitettua tekstiä, joten kieli on rekonstruoitu vertaamalla slaavilaisia ​​ja muita indoeurooppalaisia kieliä. Slaavilainen kantakieli ei ollut samanlainen koko ajan, vaan se muuttui ajan myötä ja sen muoto voidaan rekonstruoida eri tavoin, riippuen kronologisesta ajankohdasta.\n\nSlaavilainen kantakieli pohjautuu indoeurooppalaisesta kantakielestä. Oletetaan, että kantabaltit ja kantaslaavit pohjautuvat samasta ryhmästä, ja on rekonstruoitu baltoslaavilainen kantakieli, joka jakautui slaavilaiseksi kantakieleksi ja kantabaltiksi.\n\nNimityksen alkuperä \nTermi \"kantaslaavilainen\" muodostettiin lisäämällä -kanta sanaan \"slaavilainen». Slaavi-nimen alkuperästä ei edelleenkään ole yhtä tarkkaa näkemystä (yksikkö * slověninъ , monikko * slověne). On olemassa muutama hypoteesi:\n Muodostettu substantiivista slovo «sana\" tai verbistä sluti (ensimmäisen persoonan yksikkö *slovǫ) ”puhua selkeästi”;\n Hypoteettisesta hydronymista Slovo, Slova tai Slovje (K. Moshinskin mielestä se tarkoitti Dnepriä), joka polveutuu indoeurooppalaisen kantakielen sanasta * ḱleṷ-/ * ḱloṷ ”olla puhdas, läpinäkyvä”;\n Sanasta indoeurooppalaisessa kantakielessä * slau̯os «kansa,ihmiset.\"\n Latinalaisesta sclavus, sclava -sanoista, mikä tarkoittaa \"orja, palvelija\". Tämä on tabu, mutta selitys pohjautuu Euroopassa olleeseen orjatyövoimaan, jonka on sanottu olleen noin 30 % väestöstä. Kansainvaellusaikoihin ja Rooman hajottua, orjat pääsivät vapaiksi ja muodostivat erilaisia liittoumia ja yhteisöjä ja valtiomuodostelmia. Kieli kehittyi rahvaan kyökkimurteista Bysantin kirkon vaikutuksesta kirkkoslaavin käyttöönoton kanssa, yhtenäisiksi kansankieliksi.\n\nEnsimmäiset maininnat nimityksestä ”slaavit” löytyvät 600 eaa. e. Procopius ja Jordanin teoksista. O. N. Trubatšov kuitenkin uskoo, että Klaudios Ptolemaioksen mainitsema heimon nimi Σταυανοί viittaa slaavien omaan nimitykseen (indoiranilaisissa kielissä Stavana- tarkoittaa ”ylistetty”), joka todistaa että ensimmäinen maininta nimityksestä löytyy ennen 200 eaa.\n\nTranskriptio \nSlaavilaisella kantakielellä ei ollut kirjoitettua kieltä. Tutkijat käyttävät kyseistä transkriptiota kirjoittaessaan kieltä:\n\nTutkimuksen historia \nVaikka slavistiikka syntyi jo 1800-luvun alussa (slavistiikan isänä pidetään Josef Dobrovskýa), slaavilaisen kantakielen rekonstruointi aloitettiin paljon myöhemmin. Ensimmäinen kuvaus slaavilaisesta kantakielestä ilmestyi vuonna 1858 A. Schleicherin artikkelissa, \"Slaavilaisen kielten lyhyt historia» saksaksi: \"Kurzer Abriss der Geschichte der slavischen Sprache\".\n\nKatso myös \n baltoslaavilainen kantakieli\n slaavilaiset kielet\n\nSlaavilaiset kielet\nKantakielet\nKielihistoria"}
{"id": "526487", "url": "https://fi.wikipedia.org/wiki/Anna%20Perho", "title": "Anna Perho", "text": "Anna Perho (s. 17. kesäkuuta 1970 Ypäjä) on suomalainen toimittaja ja tv-tuottaja.\n\nUra \nPerho valmistui ylioppilaaksi 1989 ja agrologiksi Högre Svenska Lantbruksläroverketistä 1994. Lisäksi hän on valmistunut ratkaisukeskeiseksi valmentajaksi Lyhytterapiainstituutista.\n\nPerho toimi City-lehden kolumnistina vuodet 2002–2007 ja on kolumnoinut myös Radio Aallossa, Sunnuntaisuomalaisessa, Ilta-Sanomissa, Me Naisissa, Maalla-lehdessä ja useissa asiakasjulkaisuissa. Televisiossa hän on toiminut taustatoimittajana muun muassa televisio-ohjelmissa Inhimillinen tekijä, Satunnainen sankari, Ruben & Joonas, Epäkorrektia, Tuomas Enbuske! sekä Lamastalgia. \n\nPerho juonsi Nelosella esitettyä G-piste-keskusteluohjelmaa keväällä 2008. Keväällä 2009 ja 2010 Perho toimitti ja juonsi MTV3:lla ohjelmaa Perho tuli taloon, jossa hän vieraili tunnettujen suomalaisten kodeissa. Syksyllä 2010 Perho osallistui Tanssii tähtien kanssa -ohjelmaan. Keväällä 2015 Perho juonsi Anna Perhon kyselytunti-nimistä ohjelmaa yhdessä Olga Temosen, Jenni Kokanderin ja Suvi Westin kanssa TV2:lla. Hän juonsi Radio Aallon Dynastia-aamuohjelmaa yhdessä Kimmo Vehviläisen kanssa viisi vuotta lopettamiseensa asti vuoteen 2017. Nykyisin hän keskittyy yritys- ja uravalmennukseen sekä kirjoittamiseen. \n\nPerho palkittiin vuoden radiotoimittajana vuoden 2016 Radio Gaalassa. Perusteissa mainittiin Perhon Läpivalaisu-sarja. Läpivalaisu on muodoltaan pitkä henkilöhaastattelu, joka sisältää Perhon omia kommentteja haastatteluosuuksien välissä.\n\nPerho osallistui vuoden 2021 MasterChef VIP -kilpailuun.\n\nTeokset\n\nPientä Säätöä, Otava 2014. ISBN 978-951-1-26959-1\nSuperarkea 2 - Työ + Perhe = Onnistuu, Otava 2015. ISBN 978-951-1-28952-4\n\nLähteet\n\nAiheesta muualla\nAnna Perhon kotisivu\n\nSuomalaiset toimittajat\nSuomalaiset kolumnistit\nSuomalaiset juontajat\nVuonna 1970 syntyneet\nElävät henkilöt"}
{"id": "337115", "url": "https://fi.wikipedia.org/wiki/Repco", "title": "Repco", "text": "Repco (Replacement Parts Ltd) oli australialainen yhtiö, joka viritti ja huolsi kilpa-autojen moottoreita. Se toimitti Formula 1:ssä Brabhamille moottoreita kausilla 1966-1969 virittämällä Coventry Climaxin moottoreita. Repcon moottoreilla voitettiin ajajien mestaruus 1966 ja 1967. Repco jatkoi vielä sen jälkeen toimintaansa muissa autoluokissa.\n\nFormula 1 \nBrabhamin lisäksi Repco toimitti myös LDS:lle moottorit kaudella 1968. Vaikka kolmilitraisessa moottorissa oli vain 300 hevosvoimaa, siinä oli laajempi vääntöalue. Jack Brabham voitti sillä neljä osakilpailua ja kauden 1966 mestaruuden. Seuraavalla kaudella tehoja oli jo 330 hv, ja Brabham uusi mestaruutensa. Kaudelle 1968 Repco toi uuden, itserakentamansa V8-moottorin, jossa oli yläpuolinen nokka-akseli. Moottori oli epäonnistunut, ja Repco alkoi vetäytyä Formula 1:stä. Kesken kauden 1969 Brabham luopui moottoreiden käytöstä, ja siirtyi käyttämään Fordia.\n\nLähteet \n\nAustralialaiset yritykset\nAutourheiluun erikoistuneiden moottoreiden valmistajat\nFormula 1 -moottorit"}
{"id": "441334", "url": "https://fi.wikipedia.org/wiki/Linnunradan%20k%C3%A4sikirja%20liftareille%20%28elokuva%29", "title": "Linnunradan käsikirja liftareille (elokuva)", "text": "Linnunradan käsikirja liftareille (The Hitchhiker's Guide to the Galaxy) on vuonna 2005 ensi-iltansa saanut, samannimiseen kirjaan perustuva tieteiskomedia. Elokuvan on ohjannut Garth Jennings ja elokuvan käsikirjoituksen ovat tehneet Karey Kirkpatrick ja Douglas Adams.\n\nElokuva julkaistiin 28. huhtikuuta 2005 Isossa-Britanniassa, Australiassa ja Uudessa-Seelannissa ja seuraavana päivänä Yhdysvalloissa.\n\nJuoni\n\nLinnunradan käsikirja liftareille (äänenä Stephen Fry) kertoo, että delfiinit, Maan toiseksi älykkäimmät olennot, yrittivät varoittaa ihmiskuntaa (Maan kolmanneksi älykkäimpiä olentoja) planeetan lähestyvästä tuhosta. Ihmiset kuitenkin luulevat delfiinien kommunikaatioyrityksiä ainoastaan fiksuiksi tempuiksi, minkä seurauksena delfiinit lähtevät Maasta ja jättävät ihmisille viimeisen viestin: ”Terve, ja kiitos kaloista”.\n\nArthur Dent-niminen Maan asukas (Martin Freeman) herää ja saa huomata, että hänen talonsa aiotaan jyrätä puskutraktoreilla matalaksi. Arthur yrittää viivyttää traktoreita, mutta hänen paras ystävänsä Ford Prefect (Mos Def) suostuttelee hänet tulemaan kanssaan pubiin juomaan olutta lihasten rentouttamiseksi. Ford yrittää selittää Arthurille olevansa oikeasti avaruusolio, joka on kotoisin eräältä planeetalta Betelgeuze-tähden lähistöltä. Hän työstää paraikaa Linnunradan käsikirjaa ja kertoo Arthurille, että Maa aiotaan tuhota. Vogonien planeetantuhoamisryhmä saapuu Maan yläpuolelle ja ilmoittaa ihmiskunnalle, että heidät tuhotaan uuden hyperavaruuden moottoritien tieltä. Ford pelastaa itsensä ja Arthurin liftaamalla vogonilaisalukseen samalla, kun Maa tuhotaan. Kaksikko huomataan, ja rangaistukseksi he joutuvat kuuntelemaan vogonilaista runoutta, joka on koko galaksin kolmanneksi huonointa. Sitten heidät heitetään ulos ilmalukosta, mutta Kultasydän-niminen tähtialus nappaa heidät ennen kuin he kuolevat hapenpuutteeseen. Aluksesta he löytävät Fordin ”puolivelipuoli” Zaphod Beeblebroxin (Sam Rockwell), joka on galaksin presidentti ja varastanut aluksen. Aluksella on mukana myös Tricia ”Trillian” McMillan (Zooey Deschanel), Maan asukas, jonka kanssa Arthur flirttaili eräissä juhlissa ennen kuin tämä lähti Zaphodin matkaan. Kolmas matkustaja on vainoharhainen androidi nimeltä Marvin (Warwick Davis, äänenä Alan Rickman).\n\nZaphod kertoo aikovansa löytää Magrathea-nimisen planeetan. Sieltä hän uskoo löytävänsä perimmäisen kysymyksen elämästä, universumista ja kaikesta, johon supertietokone Syvä miete (äänenä Helen Mirren) antoi aikoinaan vastaukseksi ”42”. Zaphod varasti Kultasydämen voidakseen käyttää aluksen epätodennäköisyysajoa päästäkseen Magrathealle yrityksen ja erehdyksen kautta. Kun Zaphod seuraavan kerran yrittää päästä planeetalle, koko konkkaronkka päätyy Viltvodle IV-nimiselle planeetalle. Zaphod päättää vierailla Humma Kavulan (John Malkovich) luona, joka oli presidentinvaaleissa hänen vastustajansa. Kun Kavula kuulee Zaphodin suunnitelmista, hän kertoo omistavansa Magrathean koordinaatit. Zaphod tekee Kavulalle tarjouksen, jonka tämä hyväksyy. Kavula haluaa kuitenkin, että Zaphod tuo hänelle Magrathealta Syvän mietteen luoman näkökulma-aseen, ja ottaa Zaphodin toisen pään ”panttivangiksi”. Heidän tehdessä lähtöä planeetalta vogonit kaappaavat Trillianin. Muut joutuvat matkustamaan vogonien kotimaailmaan pelastaakseen Trillianin vogonien byrokratialta. Planeetalla he kohtaavat lapion muotoisia eliöitä, jotka läimäyttävät kaikkia ajattelijoita (konkreettisesti päähän), pitkiä jonoja sekä turhauttavan mutta tehokkaan lomakekäsittelyprosessin ikävät vaikutukset. Ennen pelastumistaan Trillian kuulee, että Zaphod allekirjoitti Maan tuhoamiskäskyn luullessaan, että häneltä pyydettiin nimikirjoitusta.\n\nVogonit ajavat Kultasydäntä takaa johtajanaan galaksin varapresidentti Questular Rontok (Anna Chancellor), joka on päättänyt pelastaa Zaphodin tältä itseltään. Kultasydän saapuu Magrathean kiertoradalle. Alus onnistuu väistämään planeetan ohjuspuolustusjärjestelmää Arthurin käynnistäessä epätodennäköisyysajon, minkä seurauksena ohjukset muuttuvat valaaksi ja petuniaruukuksi. Alus itse taas säästyy kuin ihmeen kaupalla epävakaiden hyppyjen sivuvaikutukselta: pysyvältä epätodennäköisyydeltä. Planeetan pinnalla Zaphod, Ford ja Trillian astuvat portaaliin, joka vie heidät Syvän mietteen luo. Kun tietokoneelta kysytään, onko se jo selvittänyt perimmäisen kysymyksen, Syvä miete paljastaa luoneensa tehtävään toisen, suuremman supertietokoneen: Maan. Kolmikko löytää myöhemmin näkökulma-aseen. Trillian käyttää asetta Zaphodiin saadakseen tämän ymmärtämään, mitä tunteita Maan tuhoutuminen hänessä herättää. Trillian käsittää lopulta Zaphodin avulla, että hän tarvitsee/rakastaa Arthuria. Sillä välin Arthur ja Marvin, jotka eivät ole päässeet portaalista lävitse, kohtaavat Slartibartfast-nimisen magrathealaisen (Bill Nighy), joka vie Arthurin kierrokselle ”kokoamiskerrokseen”, missä Maa II on parhaillaan koottavana. Slartibartfast vie Arthurin tämän omaan taloon, missä Ford, Trillian ja Zaphod odottavat häntä ja nauttivat samalla suurista pidoista, jotka kaksi hiiren näköistä yleisulottuvuuden olentoa ovat heille järjestäneet. Arthur tajuaa astuneensa ansaan: Syvän mietteen luoneet hiiret käyttivät supertietokonetta rakentaakseen vielä suuremman supertietokoneen nimeltä ”Maa” ja voidakseen siten saada perimmäisen kysymyksen selville. Arthurilla, joka on kyseisen tietokoneen viimeinen jäljelle jäänyt komponentti, saattaa olla perimmäinen kysymys aivoissaan, ja hiiret aikovat avata hänen päänsä saadakseen tietää kysymyksen. Arthur taistelee hiiriä vastaan ja iskee hiiret älykkäiksi pannukakuiksi.\n\nKun Ford, Trillian, Zaphod ja Arthur toipuvat välikohtauksesta talon ulkopuolella, vogonit saartavat heidät. Vogonien avatessa tulen nelikko hakee suojaa asuntovaunusta. Asuntovaunun ulkopuolelle jäänyt Marvin käyttää näkökulma-asetta vogoneihin, jotka masentuvat syvästi eivätkä kykene enää taistelemaan. Kun vogoneita ollaan siirtämässä pois, ja Questular liittyy jälleen Zaphodin seuraan, Arthur tajuaa saaneensa mahdollisuuden tutkia galaksia yhdessä Trillianin kanssa. Hän antaa Slartibartfastin viimeistellä Maan ilman häntä. Kultasydämen miehistö päättää vierailla ”Maailmanlopun ravintolassa”, vaikkakin Marvin huomauttaa heidän olevan menossa väärään suuntaan. Epätodennäköisyysajo käynnistetään jälleen.\n\nLähteet\n\nAiheesta muualla \n Riina Mikkonen: Maailma loppuu mutta entäs sitten? Film-o-holic.com 5.8.2005.\n Linnunradan käsikirja liftareille. Stara.fi 5.8.2005.\n Minni Räsänen-Karttunen: Linnunradan käsikirja liftareille . Mesta.net 10.11.2011.\n\nVuoden 2005 brittiläiset elokuvat\nTieteiselokuvat\nAvaruuselokuvat\nKuunnelmaan perustuvat elokuvat\nLinnunradan käsikirja liftareille"}
{"id": "1592098", "url": "https://fi.wikipedia.org/wiki/Helot%C3%A4hdet", "title": "Helotähdet", "text": "Helotähdet (Hypoxis) on iirikkikasvien (Hypoxidaceae) heimoon kuuluva kasvisuku. Sukuun kuuluu noin satakunta lajia.\n\nLajeja \n Hypoxis angustifolia\n Hypoxis decumbens – karibianhelotähti\n Hypoxis glabella\n Hypoxis hemerocallidea – turkkihelotähti\n Hypoxis hirsuta\n Hypoxis hygrometrica\n Hypoxis marginata\n Hypoxis natalensis – natalinhelotähti\n Hypoxis obtusa – kieruhelotähti\n Hypoxis pratensis\n Hypoxis sessilis\n Hypoxis villosa – villahelotähti\n\nLähteet\n\nAiheesta muualla \n Suomen Lajitietokeskus: Helotähdet – Hypoxis\n\nIirikkikasvit"}
{"id": "1283096", "url": "https://fi.wikipedia.org/wiki/HMS%20Circe%20%28J214%29", "title": "HMS Circe (J214)", "text": "HMS Circe (viirinumerot M214 ja J214) oli Britannian Kuninkaallisen laivaston 1942 valmistunut Algerine-luokan miinanraivaaja, joka palveli toisessa maailmansodassa.\n\nValmistus \n\nAlus tilattiin 15. marraskuuta 1940 Harland and Wolffin telakalta Belfastista Pohjois-Irlannista. Aluksen köli laskettiin 21. heinäkuuta 1941 telakkanumerolla 1137 ja se laskettiin vesille 27. kesäkuuta 1942. Alus valmistui vielä samana vuonna 16. lokakuuta.\n\nPalvelus \nAlus aloitti valmistajan koeajot lokakuussa 1942 ja se määrättiin palvelukseenotettaessa 12. miinanraivaajalaivueeseen. Alus luovutettiin valmistuessa 16. lokakuuta laivastolle vastaanottotesteihin, joiden päätyttyä se siirrettiin Tobermoryyn koulutettavaksi ennen operatiivisen palveluksen aloittamista.\n\nTammikuussa 1943 alus sai päätökseen koulutuksen ja se aloitti miinanraivauksen Britteinsaarilla, kunnes alus määrättiin helmikuussa siirtymään Välimerelle laivueeseensa. Maaliskuussa alus siirtyi Välimerelle ja huhtikuussa se liittyi laivueeseensa, joka sai käskyn Galitan ja Sisiliansalmesta Tripoliin vievien väylien raivaamisesta (operaatio Antidote). Alus osallistui 20. toukokuuta miinan räjähdyksessä vaurioituneen HMS Fantomen pelastamiseen. Raivaus päättyi 3. kesäkuuta, mihin mennessä laivue oli raivannut kaikkiaan 126 miinaa.\n\nLaivue määrättiin osallistumaan Sisilian maihinnousuun (operaatio Husky), jossa se raivaisi miinoitteita ja suojaisi saattueita. Circe erkani heinäkuun alussa laivueesta yhdessä HMS Acuten ja HMS Albacoren kanssa liittyäkseen operaation ajaksi 14. miinanraivaajalaivueeseen. Alus suojasi 10. heinäkuuta saattueen maihinnousun itäiselle maihinnousualueelle ja 12. heinäkuuta se aloitti raivauksen maihinnousualueella, minkä jälkeen alus aloitti sukellusveneidentorjuntapartioinnin ja saattueiden suojaamisen Maltan, Bizertan ja maihinnousualueen välillä.\n\nSyyskuussa operaatiosta vapauduttuaan alus palasi laivueeseensa valmistautuen tukemaan Salernon maihinnousua (operaatio Avalanche). Alus raivasi 8. syyskuuta laivueensa mukana Salernoon johtavia väyliä, jolloin se kärsi lieviä vaurioita rannikkotykistön tulessa. Alus vapautui 16. syyskuuta laivueen mukana operaatiosta ja se siirtyi Napoliin raivaamaan. Laivue sai 30. syyskuuta määräyksen siirtyä Caprille Napolinlahden raivaamisen valmistuttua.\n\nLokakuun alusta alkaen alus tuki laivueen mukana Sisilian länsirannikon operaatioita raivaamalla tulitukialueita raskaille pinta-aluksille, jotka tukivat tykistöllään maajoukkojen etenemistä. Joulukuussa laivue sai määräyksen tukea suunniteltua Anzion maihinnousua (operaatio Shingle), minkä vuoksi alus siirtyi laivueen mukana Napoliin.\n\nCirce raivasi 21. tammikuuta 1944 yhdessä 19. laivueen alusten kanssa miinoja Anzion luoteispuolella, jolloin se raivasi kaikkiaan viisi miinaa. Operaatiosta vapauduttuaan alus palasi Napoliin. Helmi-maaliskuun alus raivasi laivueensa mukana väyliä ja tuliasemia  maajoukkoja tukeville risteilijöille. Alus raivasi 11. huhtikuuta Anzion lounaispuolella ollutta miinoitusta, mistä raivaus jatkui 18. huhtikuuta pohjoiseen Tiberin suulle. Raivausten aikana alus joutui toistuvasti rannikkotykistön tuleen.\n\nAlus raivasi 20. huhtikuuta Anziosta länteen johtavaa väylää ja pimeän laskeuduttua se oli sukellusveneidentorjuntatehtävissä. Aluksen kannella räjähti miina 23. huhtikuuta aiheuttaen lukuisia kaatuneita ja haavoittuneita. Vaurioitunut alus hinattiin Napoliin, mistä se siirrettiin Tarantoon telakalle.\n\nMarraskuussa alus oli korjausten jälkeisissä koeajoissa ennen siirtymistään Maltalle laivueeseensa. Joulukuussa alus oli Egeanmerellä raivaamassa miinoja liittoutuneiden vallatessa Kreikkaa. Tammi-helmikuun 1945 alus osallistui Kinaroksen ja Doronsalmen raivaamiseen.\n\nMaaliskuun alussa alus oli Maltalla, josta se lähti 23. maaliskuuta Napoliin jatkamaan raivauksia. Huhtikuussa alus raivasi laivueensa mukana väylää Livornosta Genovaan, jonne laivue siirtyi toukokuussa. Genovan satama-allas saatiin raivattua 9. toukokuuta. Kesäkuusta elokuuhun alus osallistui Genovanlahden raivaamiseen.\n\nAlus lähti huhtikuussa 1946 Britteinsaarille, jonne saavuttuaan se poistettiin palveluksesta. Alus siirrettiin reserviin Sheernessissä. Alus makasi ankkurissa Harwichissa, kunnes se siirrettiin Dundeehen laivaston reservin alkeiskoululaivaksi.\n\nAlus sijoitettiin 1956 poistolistalle ja se myytiin BISCOlle romutettavaksi. Alus saapui hinattuna Arnott Young and Companylle Dalmuiriin maaliskuussa 1957 romutettavaksi.\n\nPäälliköt \nAluksen päällikköinä olivat:\nJames Hugh McIan Malcolm 1. elokuuta 1942 - maaliskuu 1944\nAlfred William Geen maaliskuu 1944 - vuoden puoliväliin\nAlfred William Geen lokakuu 1944 - maaliskuu 1945\nCharles Delphin Abbott maaliskuu 1945 - 20. kesäkuuta 1946\n\nLähteet\n\nViitteet \n\nKuninkaallisen laivaston Algerine-luokan miinanraivaajat\nHarland and Wolffin valmistamat alukset\nYhdistyneen kuningaskunnan toisen maailmansodan miinanraivaajat"}
{"id": "279226", "url": "https://fi.wikipedia.org/wiki/Kannas-sarja", "title": "Kannas-sarja", "text": "Kannas-sarja (kutsutaan joissakin yhteyksissä myös Kannakselaissarjaksi) on Laila Hirvisaaren (silloisen Hietamiehen) kirjoittama romaanisarja, joka käsittää viisi vuosina 1980–1984 ilmestynyttä romaania. Sarjan on kustantanut Otava.\n\nKannas-sarja kuuluu Lehmusten kaupunki -sarjan ohella Hirvisaaren (Hietamiehen) pääteoksiin.\n\nSarja sijoittuu pieneen Valkjärven pitäjässä Karjalankannaksella sijaitsevaan Suontaan kylään kuvaten siellä asuvien ihmisten elämää ihmisläheisesti ja hieman humoristisestikin. Sarja kuvaa ihmiskohtaloiden lisäksi Suomen historiaa vuodesta 1925 talvi- ja jatkosotien läpi vuoteen 1945.\n\nSarjan osat\nMäeltä näkyy toinen mäki, 1980\nMaa suuri ja avara, 1981\nHylätyt talot, autiot pihat, 1982\nVierailla poluilla, oudoilla ovilla, 1983\nEdessä elämän virrat, 1984\n\nSarjan dramatisoinnit\n\nHylätyt talot, autiot pihat, kuunnelma, YLE, 1989\nMäeltä näkyy toinen mäki, Katinhännän kesäteatteri, 1989 \nMaa suuri ja avara, Katinhännän kesäteatteri, 1994\nHylätyt talot, autiot pihat, Katinhännän kesäteatteri, 1998\nMäeltä näkyy toinen mäki, Lopen teatteri/kesäteatteri, 1999\nHylätyt talot, autiot pihat, elokuva, 2000\nMäeltä näkyy toinen mäki, Lemin nuorisoseura, 2005\n\nLähteet \n http://www.lailahirvisaari.net/kannas.html\n\n1980-luvun kirjat\nRomaanisarjat\nLaila Hirvisaaren teokset"}
{"id": "746029", "url": "https://fi.wikipedia.org/wiki/Nuutaj%C3%A4rven%20kartano", "title": "Nuutajärven kartano", "text": "Nuutajärven kartano () on kartano Urjalassa Pirkanmaalla. Kartano sijaitsee samannimisessä Nuutajärven kylässä ja taajamassa lähellä Nuutajärven lasitehdasta.\n\nUusrenessanssityylinen kartano sijaitsee Nuutajärven ja Rutajärven väliin jäävällä kannaksella. Kartanoa ympäröi suuri englantilaistyylinen puisto, ja kartanosta johtaa pitkä koivukuja kohti lasitehtaan kylää.\n\nNuutajärven lisäksi Urjalassa on toinenkin suuri kartano, Honkola.\n\nHistoriaa\n\nKartano ja lasitehdas\nVuonna 1606 sotaväenpäällikkö Carl Bäck sai Ruotsin kuningas Kaarle IX:ltä kolmesta tilasta yhdistetyn suurtilan sekä Kinolan yksinäistilan. Pian Bäck rakennutti Nuutajärvelle kartanon, ja säterivapaus saatiin 1629, jolloin tilaa hallitsi Carl Bäckin vaimo Cecilia Hufvudskiöld. Rouva ja hänen poikansa, everstiluutnantti Carl Bäck nuorempi, ostivat lisää maatiloja ja sukuoikeuksia, ja kartano laajeni myöhemmin edelleen kuningatar Kristiinan antamilla lisälahjoituksilla. Näihin kuului Menosten Jaakkola ja Sipilä, Köllin autiotila sekä Brusilan yksinäistalo.\n\nVuonna 1679 tulipalo tuhosi kaikki tilan 18 rakennusta, jotka tuolloin olivat Carl Bäckin pojan Hans Johan Bäckin omistuksessa. Pian tulleet katovuodet ja isonvihan ajan ryöstöt heikensivät kartanoa edelleen. Hans Johan Bäckin kuoltua 1753 Nuutajärven kartano meni hänen äitinsä suvulle, jolloin omistajaksi tuli majuri Jakob Wilhelm de Pont, joka perusti Nuutajärven lasitehtaan.\n\nVuonna 1792 Jakob Wilhelm de Pont perusti kartanon yhteyteen Nuutajärven lasitehtaan. 1700-luvun loppuvuosina de Pont myi kartanon yhtiökumppanilleen Johan Furuhjelmille, joka rakennutti järven rannalle nykyisen päärakennuksen, navetan ja puutarhan.\n\nVuonna 1843 Nuutajärven kartanon omistus siirtyi arkkiatri Johan Agapetus Törngrenille ja 1849 tämän pojalle Adolf Törngrenille, joka ryhtyi uudistamaan sekä maatilaa että lasitehdasta mutta päätyi vararikkoon. Nuutajärven kartanon ja tehtaan osti 1869 eversti Torsten Costiander, joka tilasi arkkitehti Ludvig Isak Lindqvistiltä päärakennuksen uudet piirustukset. Kartanoon lisättiin parvekkeet ja se sai uudet ikkunakehykset ja listat.  Raittiuden edistämiseksi Costiander lakkautti kartanon olutpanimon. Costiander kasvatti kartanon lehmälukua ja alkoi tuottaa voita, joka oli tuolloin Suomen tärkeimpiä vientituotteita.\n\n1900-luku\n\nCostianderin kuoltua vuonna 1904 Nuutajärven peri hänen leskensä Henrietta, joka luovutti tilan tyttärensä Jennyn puolisolle, arkkitehti Harald Neoviukselle. Neoviuksen kuoltua sydänkohtaukseen vuonna 1930 Jenny omistautui spiritismille. Jenny Neoviuksen kuoltua vuonna 1939 kartano jaettiin hänen sisarensa Alman lasten kesken, joista päärakennukseen asettui tohtori Einar Brander puolisonsa ja tyttärensä Marianne Bergrothin (o.s. Brander) kanssa.\n\nTorpparilaki pienensi Nuutajärven kartanon pinta-alaa vuonna 1918, ja vuoden 1940 pika-asutuksessa kartano luovutti tuhat hehtaaria maistaan. Sotavuosina kartanoon majoitettiin hetkeksi siirtoväkeä, mutta pitempiaikaisen majapaikan sieltä sai Helsingin yliopiston kanslia. Kanslian henkilökunta, ajoittain rehtorikin, majaili kartanossa syksyyn 1944 asti.\n\nVuonna 1943 perilliset jakoivat kartanon viiteen erilliseen tilaan. Näin muodostuivat itsenäisiksi tiloiksi entisestä Rämeen ulkotilasta muodostettu Valajärven kartano Valajärven rannalla, Raikon ulkotilasta muodostettu Raikon kartano Kivijärven rannalla ja Kinolan ulkotilasta muodostettu Kinola Nuutajärven rannalla. Einar Branderin nuorempi veli, lääketieteen ja kirurgian tohtori Torild Brander sai tiluksiin kuuluneen Raikon Kartanon. Lounais-Hämeen luonnonsuojeluyhdistyksen ensimmäisenä puheenjohtajana sittemmin toiminut Torild Brander perusti 1950-luvulla kartanon alueelle laajat Kaakkosuon ja Kivijärven yksityiset luonnonsuojelualueet.\n\n2000-luku\n\nVuonna 2011 Nuutajärven kartanon entisen päärakennuksen omistajaksi tuli erikoislääkäri Sauli Siekkinen. Kartanon puutarhan suunnitteli 2018 Tristan Ormfelt. Päärakennuksen omistaa Nuutajärven Kartano Oy. Muut rakennukset ja maa-alueet omistaa Notsjö Gård Ab.\n\nLähteet\n\nLudvig Isak Lindqvistin suunnittelemat rakennukset\nSuomen kartanot\nUrjalan rakennukset ja rakennelmat"}
{"id": "902082", "url": "https://fi.wikipedia.org/wiki/Ivar%20S%C3%B6derlund", "title": "Ivar Söderlund", "text": "Ivar Alexander Söderlund () oli suomalainen jääkärimajuri. Hän oli sotilaskoulutuksensa ensimmäisen maailmansodan aikana Saksassa saanut jääkäri. Tulikasteensa hän sai Saksan itärintamalla vuonna 1916. Myöhemmin hän osallistui Suomen sisällissotaan Valkoisen armeijan jääkärijoukoissa.\n\nPerhe ja opinnot\nSöderlundin vanhennat olivat urakoitsija Alfred Söderlund ja Vilhelmina Grönroos. Hänet vihittiin avioliittoon vuonna 1932 Bertha Margaretha Sandströmin kanssa. Hän kävi kansakoulun ja suoritti yksityisesti kuudennen luokan Helsingin ruotsalaisessa yhteiskoulussa vuonna 1928. Hän suoritti Taistelukoulun joukkueenjohtajakurssin vuonna 1929.\n\nJääkärikausi\n\nSöderlund työskenteli merimiehenä ennen liittymistään vapaaehtoisena Saksassa sotilaskoulutusta antavaan Jääkäripataljoona 27:n 1. komppaniaan 20. lokakuuta 1915, josta hänet siirrettiin 21. joulukuuta 1915 alkaen pataljoonan 4. komppaniaan. Hän osallistui taisteluihin ensimmäisessä maailmansodassa Saksan itärintamalla Misse-joella ja Riianlahdella sekä Aa-joella. Pataljoonan rintamakomennuksen jälkeen hän osallistui Libaussa vuonna 1917 järjestetyille rautatienrakennuskursseille.\n\nSuomen sisällissota \nSöderlund saapui Suomeen (Vaasaan) jääkäreiden pääjoukon mukana aliupseeriksi ylennettynä 25. helmikuuta 1918. Hänet komennettiin joukkueenjohtajaksi Suomen sisällissotaan 3. Jääkärirykmentin 5. jääkäripataljoonan 1. komppaniaan. Hän osallistui sisällissodan taisteluihin Tampereella ja Viipurissa.\n\nSisällissodan jälkeinen aika\nSöderlund palveli sisällissodan jälkeen edelleen joukkueenjohtajana 3. Jääkärirykmentissä, josta muodostettiin myöhemmin Savon jääkärirykmentti 3. Savon jääkärirykmentistä hänet komennettiin 3. lokakuuta 1918 ja lopulta siirrettiin 17. joulukuuta 1918 Kuopion jalkaväkirykmentti 4:ään, josta taasen muodostettiin myöhemmin Tampereella rykmentti. Rykmentissä hänet Määrättiin ensin 2. pataljoonan adjutantiksi ja 23. heinäkuuta 1919 alkaen komppanianpäälliköksi 3:een komppaniaan ja 1. lokakuuta 1919 alkaen 1. komppaniaan sekä 12. tammikuuta 1922 alkaen 2. komppaniaan. Ensimmäisen konekiväärikomppanian päällikkyyden hän vastaanotti 18. lokakuuta 1922, josta hänet siirrettiin päälliköksi 30. kesäkuuta 1924 alkaen 7. komppaniaan ja 25. syyskuuta 1925 alkaen 2. konekiväärikomppaniaan. Tampereen rykmentistä Söderlund siirrettiin 2. helmikuuta 1926 Uudenmaan rykmenttiin, jossa hänet sijoitettiin 4. komppanian päälliköksi. Komppanianpäällikön tehtävästä hän siirtyi 28. elokuuta 1928 komppanian nuoremmaksi upseeriksi ja 1. tammikuuta 1929 alkaen 5. komppanian päälliköksi. Lopulta hänet siirrettiin 20. maaliskuuta 1931 Erillisen hyökkäysvaunukomppanian varapäälliköksi ja hoiti varsinaisen päällikön tehtäviä 23. helmikuuta – 19. heinäkuuta 1931 ja 5. syyskuuta 1933 – 13. tammikuuta 1936 välisinä aikoina. Söderlund erosi armeijasta 8. toukokuuta 1936. Armeijasta erottuaan hän työskenteli Puolustusministeriön Taisteluvälineosaston tarkastajana vuoteen 1941 saakka.\n\nJatkosota\nSöderlund toimi jatkosodan aikana Päämajan kaasunsuojelumateriaalitoimiston tarkastajana vuoteen 1942 saakka. Myöhemmin hän toimi sodan aikana toimistoupseerina ja kaasunsuojelumateriaalin varastoinnin tarkastajana vuoteen 1944 saakka. Sotien jälkeen hän toimi Puolustusvoimain Pääesikunnan Kaasunsuojelutoimiston toimistosihteerinä vuoteen 1951 saakka. Söderlund on haudattu Helsingin uuteen hautausmaahan.\n\nLähteet\n Puolustusministeriön Sotahistoriallisen toimiston julkaisuja IV, Suomen jääkärien elämäkerrasto, WSOY Porvoo 1938. \n Sotatieteen Laitoksen Julkaisuja XIV, Suomen jääkärien elämäkerrasto 1975, Vaasa 1975 ISBN 951-99046-8-9.\n\nViitteet\n\nJääkärit\nVuonna 1894 syntyneet\nVuonna 1970 kuolleet"}
{"id": "1158196", "url": "https://fi.wikipedia.org/wiki/Nalle%20Puh%3A%20Kev%C3%A4t%20ja%20Ruu", "title": "Nalle Puh: Kevät ja Ruu", "text": "Nalle Puh: Kevät ja Ruu (engl. Winnie the Pooh: Springtime with Roo) on animaatioelokuva vuodelta 2004. Sen juoni muistuttaa Charles Dickensin Joulukertomusta. Siinä esiintyvät Nalle Puh -tarinoista tutut hahmot.\n\nPikku Ruu menee ystäviensä kanssa Kanin luo leikkimään ja juhlimaan pääsiäistä, mutta Kani haluaakin viettää kevätsiivouspäivää.\n\nÄänirooleissa\n\nSuomenkielinen ohjaus: Annamari Metsävainio (dialogi) ja Ulla Renko (laulut). Suomenkielinen käännös: Annamari Metsävainio (dialogi) ja Ulla Renko (laulut).\n\nLähteet \n\nNalle Puh -elokuvat\nVuoden 2004 yhdysvaltalaiset elokuvat"}
{"id": "798716", "url": "https://fi.wikipedia.org/wiki/Somaliankirjokiuru", "title": "Somaliankirjokiuru", "text": "Somaliankirjokiuru (Alaemon hamertoni) on Somalian kotoperäinen varpuslintu. Se elää maan pohjoisosissa ja keskiosan rannikolla. Henry Witherby kuvaili lajin holotyypin Obbiasta 1905.\n\nLähteet \n\nKiurut"}
{"id": "1527712", "url": "https://fi.wikipedia.org/wiki/Lincolnin%20piirikunta%20%28Wyoming%29", "title": "Lincolnin piirikunta (Wyoming)", "text": "Lincolnin piirikunta () on Yhdysvaltojen Wyomingin osavaltiossa sijaitseva piirikunta. Sen väkiluku oli 19 434 vuonna 2018 ja sen pinta-ala on 10 606 neliökilometriä. Piirikunnan hallintokeskus on Kemmerer.\n\nPiirikunta perustettiin 21. helmikuuta 1911 ja se on saanut nimensä presidentti Abraham Lincolnilta.\n\nAsukkaat \nPiirikunnan asukkaista 92,5 prosenttia on valkoisia ja 4,48 prosenttia latinalaisamerikkalaisia. 4,08 prosenttia puhuu muita kieliä kuin englantia. 98,7 prosenttia asukkaista on Yhdysvaltain kansalaisia. Piirikunnan väestön keski-ikä on 39,1 vuotta.\n\nKuvia piirikunnasta\n\nLähteet\n\nViitteet\n\nAiheesta muualla \n\nWyomingin piirikunnat"}
{"id": "1294203", "url": "https://fi.wikipedia.org/wiki/Henry%20Koski", "title": "Henry Koski", "text": "Henry Koski (1887 Orivesi – 1952 Superior, Wisconsin) oli amerikansuomalainen toimittaja sekä työväen- ja osuustoimintaliikkeen vaikuttaja.\n\nVuokraviljelijän perheeseen syntynyt Koski muutti Yhdysvaltoihin vuonna 1907, työskenteli metsä- ja kaivostyöläisenä ja liittyi sosialistiseen liikkeeseen. Hän toimi ammattiliiton virkailijana ja Työmiehen toimittajana ja liittyi 1920-luvun alussa kommunistiseen liikkeeseen. Vuosina 1923–1926 Koski oli Työmiehen päätoimittaja. Hän erosi Yhdysvaltain Suomalaisesta Työväenjärjestöstä ja kommunistipuolueesta amerikansuomalaisesta Keskusosuuskunnasta käydyn taistelun aikana. Sen jälkeen Koski toimi Keskusosuuskunnan johdossa ja työskenteli Työväen Osuustoimintalehden toimittajana.\n\nLähteet\n\nAmerikansuomalaiset henkilöt\nOsuustoimintaliikkeen vaikuttajat\nYhdysvaltalaiset toimittajat\nVuonna 1887 syntyneet\nVuonna 1952 kuolleet"}
{"id": "158222", "url": "https://fi.wikipedia.org/wiki/William%20Dellinger", "title": "William Dellinger", "text": "William ”Bill” Dellinger (s. 23. maaliskuuta 1934 Grants Pass, Oregon) on yhdysvaltalainen entinen kestävyysjuoksija.\n\nDellinger voitti 1956 Yhdysvaltojen olympiakarsinnat 5 000 metrin juoksussa ja selviytyi Melbournen olympialaisiin. Alkuerissä hän sijoittui eränsä kolmanneksi ja selviytyi selvästi finaaliin. Loppukilpailussa Neuvostoliiton Vladimir Kutsin pitämä nykivä vauhti oli kuitenkin Dellingerille liikaa ja hän keskeytti kilpailun. Kesäkuussa 1959 hän voitti amatöörien Yhdysvaltojen mestaruuden ja myöhemmin samana vuonna Pan-American Gamesissa mestaruuden 5 000 metrillä. Rooman olympialaisissa 1960 Dellinger sijoittui alkueränsä neljänneksi ja karsiutui. Neljä vuotta myöhemmin hän selviytyi Tokion olympialaisiin. Loppukilpailussa hän johti kilpailua vielä viimeisen kierroksen alkaessa, mutta joutui viimeisellä kierroksella päästämään useita juoksijoita edelleen. Loppusuoralla hän sai kuitenkin vielä kiristettyä vauhtia ja nousi pronssille.\n\nLopetettuaan urheilu-uransa Dellinger aloitti Oregonin yliopiston apulaisvalmentajana. Päävalmentajana toimi Bill Bowerman. Bowermanin jäätyä eläkkeelle 1972 Dellinger nousi päävalmentajaksi, jona toimi 25 vuotta. Valmentajaurallaan hän voitti 5 NCAA-titteliä.\n\nLähteet\n Dellinger tennis-heroes.netissä \n\nYhdysvaltalaiset kestävyysjuoksijat\nYhdysvaltalaiset olympiamitalistit\nVuonna 1934 syntyneet\nElävät henkilöt"}
{"id": "101317", "url": "https://fi.wikipedia.org/wiki/Crash%20%28vuoden%202004%20elokuva%29", "title": "Crash (vuoden 2004 elokuva)", "text": "Crash on vuonna 2004 ensi-iltansa saanut episodielokuva, jonka on ohjannut Paul Haggis. Elokuvan ensi-ilta oli Toronton elokuvajuhlilla vuonna 2004, mutta kansainväliseen jakeluun se laitettiin vasta vuonna 2005.\n\nCrash sijoittuu Los Angelesiin. Elokuvassa eri yhteiskunnan osista tulevat ihmiset kohtaavat toisiaan törmäämällä toisiinsa. Törmäyksissä vapautuu liike-energian lisäksi sosiaalisia ja rodullisia jännitteitä ( ’kolari, törmäys, rysähdys’).\n\nKriitikot ylistivät Crashia sen ensi-illan aikaan, ja elokuva menestyi loistavasti myös taloudellisesti. Elokuvan budjetti oli vain 6,5 miljoonaa dollaria, ja se tuotti pelkästään Yhdysvalloissa 54,3 miljoonaa dollaria. \n\nCrashilla oli vuonna 2006 kuusi Oscar-ehdokkuutta, ja se voitti kolme Oscaria: paras elokuva, paras alkuperäinen käsikirjoitus (Paul Haggis, Robert Moresco) ja paras leikkaus (Hughes Winborne). Se menestyi myös Bafta- ja Golden Globe -jaoissa.\n\nTuotanto \nTaloudellisten rajoitteiden takia elokuvaa kuvattiin ohjaaja Haggisin omassa kodissa, televisiosarja Monkin lavasteissa. Lisäksi elokuvassa käytettiin ohjaajan ja muiden kuvausryhmän jäsenten autoja.\n\nNäyttelijät\n\nPalkintoja\n\nOscarit\nParas elokuva\nParas alkuperäiskäsikirjoitus: Paul Haggis, Robert Moresco\nParas leikkaus: Hughes Winborne\nEhdokkaana:\nParas miessivuosa: Matt Dillon\nParas ohjaus: Paul Haggis\nParas laulu: Kathleen York, Michael Becker (In the Deep)\n\nBaftat\nParas naissivuosa: Thandie Newton\nParas alkuperäiskäsikirjoitus: Paul Haggis, Robert Moresco\nEhdokkaana:\nParas elokuva\nParas miessivuosa: Don Cheadle\nParas miessivuosa: Matt Dillon\nParas ohjaus: Paul Haggis\nParas kuvaus: James Muro\nParas leikkaus: Hughes Winborne\nParas äänitys: Richard Van Dyke, Sandy Gendler\n\nGolden Globet\nEhdokkaana:\nParas miessivuosa: Matt Dillon\nParas alkuperäiskäsikirjoitus: Paul Haggis, Robert Moresco\n\nVastaanotto \nIlta-Sanomien Timo Malmi arvioi 2009 monikulttuurisen Los Angelesin ennakkoluulojen ja pelkojen mosaiikin kulkevan ja toimivan, vaikka henkilöitä ja episodeja riittääkin. Rasismiteeman osalta Malmi toteaa, että Higgsiä voi syyttää siitä, että hän ei malta olla osoittelematta ja yksinkertaistamatta.\n\nLähteet\n\nAiheesta muualla \n \nVirallinen kotisivusto \n\nVuoden 2004 yhdysvaltalaiset elokuvat\nYhdysvaltalaiset draamaelokuvat\nYhteiskunnalliset elokuvat\nPaul Haggisin ohjaamat elokuvat\nParhaan elokuvan Oscar-palkinnon saaneet elokuvat\nParhaan alkuperäisen käsikirjoituksen Oscar-palkinnon saaneet elokuvat\nSAG-palkitut elokuvat\nSeulonnan keskeiset artikkelit"}
{"id": "1332919", "url": "https://fi.wikipedia.org/wiki/Saint-Hilaire-du-Harcou%C3%ABt", "title": "Saint-Hilaire-du-Harcouët", "text": "Saint-Hilaire-du-Harcouët on kunta Ranskassa Manchen departementissa Normandian alueella.\n\nKuntaliitokset\n1. tammikuuta 2016 Saint-Martin-de-Landelles’n ja Vireyn kunnat yhdistyivät Saint-Hilaire-du-Harcouëtin kuntaan.\n\nNähtävyyksiä\nKaupungin nähtävyyksiä ovat uusgoottilainen vuonna 1855 valmistunut Saint-Hilairen kirkko sekä 1400-luvulta peräisin oleva vanhan kirkon torni, joka on merkitty historialliseksi muistomerkiksi.\n\nAiheesta muualla\n\nLähteet\n\nManchen kunnat"}
{"id": "1357581", "url": "https://fi.wikipedia.org/wiki/Finnish%20B", "title": "Finnish B", "text": "Finnish B on suomi vieraana kielenä -oppiaine. Aine kuuluu IB-diplomiohjelmaan. Se kuuluu Group 2 -kieliin, joihin kuuluu noin 80 eri kieltä. Suomessa Finnish B:n voi ottaa paluumuuttaja tai opiskelija, jolla on suomi toisena kielenä. Ulkomailla opiskelua pitäisi olla ainakin yli kaksi vuotta, jotta voisi ottaa Finnish B:n. Finnish B on myös tarjolla muutamassa muussa maassa kuin Suomessa. Opiskelussa keskitytään enimmäkseen suomen kirjoittamiseen ja puhumiseen. Finnish B -ainetta pystyy opiskelemaan SL- tai HL-tasoisena, riippuen lukion tarjonnasta. SL-lyhenne tulee sanoista Standard Level () ja HL-lyhenne tulee sanoista Higher Level ().\n\nSisältö\nFinnish B:ssä käsitellään kahden vuoden aikana erilaisia aihealueita, jotka kehittävät opiskelijan puhumis- ja kirjoittamistaitoja. Käsiteltäviä aiheita ovat sosiaaliset suhteet, media, kommunikaatio ja maailmanlaajuiset ongelmat. Opiskelijat voivat lisäksi valita kaksi vapaaehtoista aihetta. Ne voivat olla esimerkiksi terveys, tieteet ja teknologia tai vapaa-aika. Lisäksi HL-tason opiskelijat käsittelevät kaksi kaunokirjallista teosta.\n\nArviointi\nInternal assessment () tarkoittaa koulun opettajien arvioitavaa työtä, joka mittaa oppilaan pätevyyttä taidossa joita on vaikea määritellä kirjoitetuiden tehtävien perusteella, kuten esimerkiksi puhumistaito tai laboratoriotyöskentely) on 30 % loppuarvosanasta. Sisäiseen arviointiin kuuluu opiskelijan suullisen esitelmä, luokan yhteinen keskustelu ja kirjoitustyö. Suullinen esitelmä ja keskustelu ovat opettajan kanssa. Opettaja antaa kaikille arvosanat, ja näistä osa lähetetään arvioitavaksi eteenpäin IB:n arvostelijalle. Puhe liittyy vapaaehtoiseen aiheiseen ja kesto on 8–10 minuuttia. Ryhmäkeskustelussa opettaja antaa kolme aihetta pakollisista aineista. Kirjoitustyön pituus ja aihe riippuu opiskelijan tasosta: SL-opiskelijat kirjoittavat 250–450 sanan työn ja sen lisäksi 150–200 sanan perustelutekstin. HL-opiskelijat kirjoittavat puolestaan 450–600 sanan luovan kirjoitelman ja sen lisäksi 150–250 sanan perustelutekstin. Kirjoitelmassa pitää kirjoittaa yhdestä tai kahdesta kaunokirjallisesta teoksesta.\n\nExternal assessment () muodostaa 70 % arvosanasta. Siihen kuuluu luetun ymmärtämisen tehtäviä ja tasosta riippuen vähintään 250 tai 450 sanan pituinen kirjoitustyö.\n\nLähteet \n Tampereen lyseon lukio: IB Guide 2018–2019\n\nViitteet \n\nIB-koulut"}
{"id": "1692943", "url": "https://fi.wikipedia.org/wiki/Jevgeni%20Savin", "title": "Jevgeni Savin", "text": "Jevgeni Savin (s. 19. huhtikuuta 1984) on entinen pääsarjatason venäläinen jalkapalloilija, joka lopetti uransa vuonna 2015. Sen jälkeen hän on toiminut jalkapallokommentaattorina Match TV:ssä ja esittänyt KraSava-videokanavallaan lajianalyysejä ja jalkapalloilijoiden haastatteluja.\n\nSavin on tehnyt YouTubessa julkaistun dokumenttielokuvan, jonka päähenkilö on Ukrainan jalkapallomaajoukkueen kapteeni Andri Jarmolenko. Hänen lisäkseen elokuvassa on muitakin tunnettuja ukrainalaisia jalkapalloilijoita, jotka kertovat helmikuussa 2022 alkaneen sodan vaikutuksista. Mukana on myös parauimari Oleksandr Golovkoa. Elokuva on tekstitetty englanniksi.\n\nVirallinen taho hyökkäsi ankarasti Savinia kohtaan dokumentin julkaisun jälkeen, ja häntä on sanottu ”maanpetturiksi”, joka pitäisi lähettää Siperiaan. Hänen omistamansa jalkapalloseura Krasava ei päässyt enää pelaamaan vakituiselle stadionilleen.\n\nLähteet\n\nAiheesta muualla \n Video YouTubessa\n\nVenäläiset jalkapalloilijat\nVuonna 1984 syntyneet\nElävät henkilöt"}
{"id": "1752506", "url": "https://fi.wikipedia.org/wiki/Lars%20Oftedal", "title": "Lars Oftedal", "text": "Lars Oftedal (3. tammikuuta 1877 Stavanger – 19. huhtikuuta 1932 Stavanger) oli norjalainen juristi, toimittaja ja Venstren poliitikko. Hän istui suurkäräjillä vuosina 1921–1927 ja toimi Norjan sosiaaliministerinä 1921–1922 ja 1924–1926 sekä kauppaministerinä 1922–1923 ja 1928–1931. Ennen poliittista uraansa hän työskenteli Stavanger Aftenbladin uutispäällikkönä.\n\nLähteet\n\nAiheesta muualla\n\nNorjan ministerit\nNorjalaiset juristit\nNorjalaiset toimittajat\nVuonna 1877 syntyneet\nVuonna 1932 kuolleet"}
{"id": "653709", "url": "https://fi.wikipedia.org/wiki/Langenau", "title": "Langenau", "text": "Langenau on kaupunki Saksassa Baden-Württembergin osavaltion Tübingenin hallintopiirissä ja Alb-Donau-Kreisin piirikunnassa. 30. kesäkuuta 2022 Langenaussa oli 15 556 asukasta. Kaupungin pinta-ala on 75,0 km² ja väestötiheys 207 as./km². Langenaun pormestari on Daniel Salemi.\n\nLangenaun naapurikunnat ja -kaupungit ovat Beimerstetten ja Bernstadt lännessä, Nerenstetten ja Öllingen pohjoisessa, Rammingen idässä sekä Leipheim ja Elchingen etelässä. Kaksi viimeisinä mainittua kuuluvat Baijerin osavaltioon.\n\nLangenaun ystävyyskaupungit ovat Bridgend Britannian Walesissa, Albeck Itävallassa, Somberek Unkarissa ja Langenau Saksin osavaltiossa.\n\nHistoria \nVuonna 1939 Langenaussa oli noin 4 500 asukasta ja vuonna 1949 jo yli 6 000. Albeck liittyi 6. helmikuuta 1972, Hörvelsingen 13. helmikuuta ja Göttingen 19. maaliskuuta Langenauhun. 14. huhtikuuta 1972 Langenau solmi ystävyyskaupunkisuhteet walesilaisen Bridgendin kanssa. Vuonna 1973 Langenau liittyi osaksi vastaperustettua Alb-Donau-Kreisin piirikuntaa. 15. syyskuuta 1990 kaupunki solmi ystävyyskuntasuhteet unkarilaisen Somberekin kanssa. Samoihin aikoihin kaupungissa oli noin 12 000 asukasta. 6. marraskuuta 1991 ystävyyskaupungiksi tuli Saksin osavaltiossa sijaitseva Langenau. Saman vuoden aikana Langenaussa saneerattiin paikallisen Martinskirche-kirkon torneja. 7. toukokuuta 1994 ystävyyskaupungiksi tuli itävaltalainen Kärnten. Vuonna 1999 Langenaun kaupungintalo saneerattiin. Vuonna 2003 Langenaussa oli noin 14 000 asukasta. Nykyisin Langenau on asukasluvultaan Alb-Donau-Kreisin kolmanneksi suurin kaupunki.\n\nLähteet\n\nAiheesta muualla \n\nViralliset kotisivut \n\nBaden-Württembergin kunnat\nSaksan kaupungit"}
{"id": "494319", "url": "https://fi.wikipedia.org/wiki/Sekund%C3%A4%C3%A4rinen%20alkoholi", "title": "Sekundäärinen alkoholi", "text": "Sekundäärinen alkoholi on alkoholi, jossa hydroksyyliryhmä (-OH) on kiinnittynyt hiileen, josta lähtee sidokset kahteen muuhun hiileen. Yksinkertaistettuna voidaan sanoa, että hydroksyyliryhmän tulee olla keskellä hiiliketjua.\n\nSekundääriset alkoholit hapettuvat ketoneiksi. Esimerkiksi 2-propanoli hapettuu sopivissa olosuhteissa propanoniksi eli asetoniksi.\n\nKatso myös \n Primäärinen alkoholi\n\nLähteet \n Mooli Ke3 Reaktiot ja energia, Otava\n\nAlkoholit"}
{"id": "1007375", "url": "https://fi.wikipedia.org/wiki/Ruha%20Wolley", "title": "Ruha Wolley", "text": "Ruha Wolley ry on lapualainen lentopalloseura. Se perustettiin vuonna 1986 ja se toimi aluksi nimellä Ruhan Lentopalloilijat kunnes sen nimi myöhemmin muutettiin paremmin nykyaikaan sopivaksi. Alussa seura ei ollut virallisesti rekisteröitynyt. Seuran miesten edustusjoukkue pelaa 3-sarjassa E-P.n alueella. Ruha Wolley on voittanut kyseisessä sarjassa useita mitalleja, sekä voittanut ep.n alueen aluemestaruuden kahdesti. Junioreiden paras sijoitus on Power cup pronssi Loimaalta. Ala-aste ikäisten lentopallokoulu on myös toiminut useana vuotena. Naiset aloittivat virallisen sarjatoiminnan 2017 nousten keväällä 2018 kolmossarjaan. RuWo pelaa kotiottelunsa Ruhan ala-asteella.\n\nLähteet\n\nAiheesta muualla \nSeuran kotisivut \n\nSuomalaiset lentopalloseurat\nLapualaiset urheiluseurat"}
{"id": "581921", "url": "https://fi.wikipedia.org/wiki/Konjugoitu%20linolihappo", "title": "Konjugoitu linolihappo", "text": "Konjugoineet linolihapot (CLA, ) ovat naudanlihassa ja maidossa esiintyviä tyydyttymättömiä rasvahappoja. Niiden kaksoissidokset ovat nimensä mukaan konjugoituneet eli vierekkäin ja siten saman elektronisysteemin osia. Luonnolliset konjugoituneet linolihapot voivat olla sekä cis- että trans-rasvahappoja.\n\nLuomumaidossa on keskimäärin 40 prosenttia enemmän konjugoitua linolihappoa kuin tavanomaisessa maidossa. Myös laiduntavan eli tuoretta ruohoa syövän lehmän maidossa on konjugoitua linolihappoa, ja sitä löytyy lisäksi naudan ja lampaan lihasta.\n\nOn olemassa viitteitä siitä, että paljon laiduntaneiden lampaiden rasvassa esiintyy jopa seitsenkertainen määrä konjugoitua linolihappoa verrattuna tehotuotantoon jalostettuihin  lampaisiin.\n\nMahdolliset terveysvaikutukset\nLukuisat koe-eläimillä tehdyt tutkimukset osoittavat, että konjugoidulla linolihapolla on syöpää estäviä ominaisuuksia. CLA:n terveysvaikutuksista on olemassa kuitenkin vain vähän ihmisillä tehtyjä tutkimuksia.\n\nVuonna 2005 julkaistussa ruotsalaistutkimuksessa havaittin, että paljon rasvaisia maitotuotteita nauttivilla naisilla esiintyi 40 prosenttia vähemmän paksusuolen syöpää kuin niillä jotka käyttivät niitä vain vähän tai ei lainkaan. Syöpäriski väheni lisäksi sitä enemmän, mitä useampia annoksia rasvaisia maitotuotteita ruokavalioon kuului. Juusto teki tästä kuitenkin poikkeuksen, sillä se korreloi vähentyneen syöpäriskin kanssa vasta yli 60 gramman päiväannoksilla. Tutkimukseen osallistui 60 000 naista, jotka olivat iältään 40–76-vuotiaita. Tutkimuksessa ei kyetty osoittamaan, mitkä rasvaisten maitotuotteiden ainesosat olivat yhteydessä syöpien vähenemiseen, mutta eläinkokeissa on huomattu,  että maitorasvan sisältämä konjugoitu linolihappo vähentää syöpään liittyvien mutaatioiden syntymistä paksusuolen keskiosassa eli koolonissa.   \n\nEräässä tutkimuksessa havaittiin myös, että konjugoitua linolihappoa vähiten saavilla naisilla esiintyi vaihdevuosien jälkeen yli kolme kertaa enemmän rintasyöpää. Muissa tutkimuksissa ei ole kuitenkaan löytynyt yhteyttä CLA:n ja rintasyövän väliltä.\n\nLähteet\n\nAiheesta muualla \n\nAntti Aro: Onko konjugoitunut linolihappo (CLA) hyödyllinen ihmisille? \n\nRasvahapot"}
{"id": "1480296", "url": "https://fi.wikipedia.org/wiki/Soulac-sur-Mer", "title": "Soulac-sur-Mer", "text": "Soulac-sur-Mer on kunta Lounais-Ranskassa Gironden departementissa Uuden-Akvitanian alueella. Se sijaitsee Médocin niemimaalla Atlantin rannalla, noin 100 kilometriä Bordeaux’sta luoteeseen.\n\nKunta on perinteinen merenrantalomakohde. Rannoilla on runsaasti 1900-luvun alussa valmistuneita huviloita, jotka ovat osa kunnan kulttuuriperintöä.\n\nAiheesta muualla\n\nLähteet\n\nGironden kunnat"}
{"id": "1547665", "url": "https://fi.wikipedia.org/wiki/Eren%20Albayrak", "title": "Eren Albayrak", "text": "Eren Albayrak (s. 23. huhtikuuta 1991 Istanbul) on turkkilainen jalkapalloilija.\n\nJalkapallomaajoukkue\nAlbayrak debytoi Turkin maajoukkueessa 2015.\n\nLähteet\n\nTurkkilaiset jalkapalloilijat\nVuonna 1991 syntyneet\nElävät henkilöt"}
{"id": "1663695", "url": "https://fi.wikipedia.org/wiki/Erkki%20Nummi", "title": "Erkki Nummi", "text": "Erkki Vihtori Nummi (18. joulukuuta 1911 Kotka – 6. helmikuuta 2003 Perniö) oli suomalainen yrittäjä ja yritysjohtaja, joka sai teollisuusneuvoksen arvonimen.\n\nErkki Nummen vanhemmat olivat toimitusjohtaja Knut Viktor Nummi ja Elviira Serafiina Fant ja puoliso vuodesta 1940 Irja Aleksandra Niittylä. Erkki Nummen isä oli perustanut jo 1923 Nummi-nimisen peltiseppäalan yhtiön. Erkki Nummi osallistui nuoresta pitäen yrityksen toimintaan, ensin oppilaana ja sitten työntekijänä ja työnjohtajana. Varusmiespalveluksessa asesepän koulutuksen saanut Nummi osallistui talvisotaan ja jatkosotaan teknisen ryhmän johtajana, asealiupseerina ja autontarkastajana autovarikolla. Perheyrityksen johtoon hän tuli käytännössä 1944, vaikka virallisesti Nummesta tuli yhtiön toimitusjohtaja ja johtokunnan puheenjohtaja 1956. Yhtiön päätuote oli pitkään Nummi-kippi, jolla oli 1940-luvun lopussa kotimaassa lähes 90-prosentin markkinaosuus. 1960-luvun lopussa yritys oli yhä Suomen johtava kippilaitteita ja kuorma-autojen puominostureita valmistava ja ulkomaille vievä yritys. Yhtiön tarjoamiin tuotteisin kuuluivat silti myös muun muassa traktorien perävaunut, betonin kuljetussäiliöt ja erilaiset teollisuuden tarvitsemat hydrauliosat. Erkki Nummella oli useita luottamustehtäviä toimialallaan ja Perniön alueella, teollisuusneuvoksen arvonimen hän sai vuonna 1970.\n\nLähteet\n\nSuomalaiset yrittäjät\nSuomalaiset yritysjohtajat\nVuonna 1911 syntyneet\nVuonna 2003 kuolleet"}
{"id": "23928", "url": "https://fi.wikipedia.org/wiki/Tadarida%20kuboriensis", "title": "Tadarida kuboriensis", "text": "Tadarida kuboriensis on Uuden-Guinean saarella elävä endeeminen eli kotoperäinen lepakkolaji. Sitä pidettiin aiemmin australiandoggilepakon (Tadarida australis) alalajina Tadarida australis kuboriensis.\n\nLähteet \n\nDoggilepakot"}
{"id": "950072", "url": "https://fi.wikipedia.org/wiki/Corpus", "title": "Corpus", "text": "Corpus (='ruumis', pl. corpora) viittaa muun muassa seuraaviin:\n\n\nUskonto \n Corpus Christi eli Pyhän ruumiin juhlapäivä, katolisen kirkon juhlapäivä\n\nOikeustiede\n Habeas corpus, tuomioistuinmenettely, jossa tutkitaan onko pidätys tai vangitseminen tapahtunut oikein\n Corpus delicti, se kokonaisuus, josta rikoksen olemassaolo riippuu\n\nBiologia\n Corpus callosum eli aivokurkiainen, aivojen osa\n Corpus cavernosum, sukuelimien osa\n Corpus luteum eli keltarauhanen, umpieritysrauhanen nisäkkäillä\n Corpus gastricum, mahalaukun tieteellinen nimitys\n\nTekstejä\n Corpus Inscriptionum Etruscarum, etruskien tekstien indeksi\n Corpus Reformatorum, uskonpuhdistuksen tekstejä\n Corpus Juris Civilis lyhennetään toisinaan Corpus\n\nTaide ja tiede\n Corpus, Sebastian Santa Marian albumi\n Corpus Delicti (yhtye), tunnetaan myös nimellä Corpus\n Corpus Callosum, elokuva vuodelta 2007 \n Corpus (sculpture), Kristusta esittävä Gian Lorenzo Berninin veistos\n Tiedekeskus Corpus, Hollannissa Haagin lähellä oleva ihmisen elintoimintoja esittelevä keskus\n Corpus Christi College (Cambridge), Cambridgen yliopiston college\n Corpus Christi College (Oxford), Oxfordin yliopiston college\n\nMaantiede\n Corpus separatum, YK:n suunnitelma vuodelta 1947 Palestiinan jakamiseksi\n Corpus Christi, kaupunki Yhdysvaltojen Texasissa\n\nKatso myös\nKorpus"}
{"id": "839784", "url": "https://fi.wikipedia.org/wiki/Linda%20Stahl", "title": "Linda Stahl", "text": "Linda Stahl (s. 2. lokakuuta 1985 Steinheim) on saksalainen keihäänheittäjä.\n\nAlle 23-vuotiaiden EM-kilpailuissa vuonna 2007 Stahl voitti kultaa. Osakan MM-kilpailuissa 2007 Stahl sijoittui kahdeksanneksi heitettyään 61,03 metriä ja Berliinin MM-kilpailuissa 2009 kuudenneksi heitettyään 63,23 metriä. Barcelonan EM-kilpailuissa 2010 hän voitti Euroopan-mestaruuden ennätyksellään 66,81 m. Daegun MM-kilpailuissa 2011 hän selviytyi loppukilpailuun, muttei heittänyt siinä. Helsingin EM-kilpailuissa 2012 Stahl saavutti pronssia tuloksella 63,69 m. Lontoon olympialaisissa hän sijoittui niin ikään kolmanneksi heitettyään 64,91 m. Moskovan MM-kilpailuissa 2013 hän sijoittui neljänneksi tuloksella 64,78 m. Zürichin EM-kilpailuissa 2014 hän sai pronssia tuloksella 63,91. Pekingin MM-kilpailuissa 2015 hän oli kymmenes. Hän sai hopeaa Amsterdamin EM-kilpailuissa 2016 tuloksella 65,25. Rion olympialaisissa hän sijoittui 11:nneksi.\n\nStahlin ennätys on kesäkuussa 2014 heitetty 67,32 m.\n\nLähteet \n\nSaksalaiset keihäänheittäjät\nSaksalaiset olympiamitalistit\nVuonna 1985 syntyneet\nElävät henkilöt"}
{"id": "1063730", "url": "https://fi.wikipedia.org/wiki/Carioca", "title": "Carioca", "text": "Carioca () on portugalinkielinen termi, jolla tarkoitetaan Rio de Janeiron syntyperäistä asukasta. Termillä voidaan viitata myös seuraaviin asioihin:\nCarioca (), yhdysvaltalainen musikaalielokuva vuodelta 1933\n”Carioca”, elokuvassa esitetty musiikkikappale\nCampeonato Carioca, brasilialainen jalkapallosarja\nJosé Carioca, hahmo Aku Ankka -sarjakuvissa."}
{"id": "1458439", "url": "https://fi.wikipedia.org/wiki/Sigve%20Lie", "title": "Sigve Lie", "text": "Sigve Lie (1. huhtikuuta 1906 Haugesund – 18. maaliskuuta 1958 Oslo) oli norjalainen kilpapurjehtija ja olympiavoittaja.\n\nLie voitti Louhi-venetyypillä olympiakultaa Lontoossa 1948 ja Helsingissä 1952.\n\nLähteet \n Sigve Lie Bio, Stats, and Results Olympics at Sports-Reference.com\n\nViitteet \n\nNorjalaiset kilpapurjehtijat\nNorjalaiset olympiavoittajat\nVuonna 1906 syntyneet\nVuonna 1958 kuolleet"}
{"id": "581619", "url": "https://fi.wikipedia.org/wiki/Rocky%20II%20%28soundtrack%29", "title": "Rocky II (soundtrack)", "text": "Rocky II on Rockyn uusintaottelu -elokuvan soundtracklevy, joka julkaistiin vuonna 1980. Vuonna 1977 julkaistu Rocky I oli Rocky-elokuvan soundtrack. Vuonna 1983 levy sai jatkoa Tiikerinsilmä – Rocky III elokuvan soundtracklevyllä nimeltä Rocky III – Eye Of The Tiger (suom. Rocky III – Tiikerinsilmä). Albumin tuottivat päänäyttelijä, ohjaaja, käsikirjoittaja ja tuottaja Sylvester Stallone ja kappaleet säveltänyt Bill Conti jotka olivat tuottaneet myös edellisen albumin. Albumi saavutti suuren suosion kuten edeltäjänsä ja kaikki muut Rocky-levyt.\n\nKappalelista\n \n \n \n \n \n \n \n \n\nRocky\nVuoden 1980 soundtrackit\nYhdysvaltalaiset albumit\n\nen:Rocky II#Soundtrack"}
{"id": "1670784", "url": "https://fi.wikipedia.org/wiki/Omanin%20j%C3%A4%C3%A4kiekkomaajoukkue", "title": "Omanin jääkiekkomaajoukkue", "text": "Omanin jääkiekkomaajoukkue edustaa Omania kansainvälisissä jääkiekko-otteluissa. Oman on liittynyt Kansainvälisen jääkiekkoliiton IIHF:n jäseneksi vuonna 2014. Vuonna 2019 Omanin maajoukkue otti osaa IIHF:n Challenge Cup of Asiaan sijoittuen viimeiseksi seitsemän joukkueen turnauksessa. Maajoukkue voitti turnauksessa yhden ottelun, Macaon maajoukkuetta vastaan. \n\nVuonna 2022 Omanissa oli kaksi jäähallia ja 38 rekisteröitynyttä miesjääkiekkoilijaa. Tuolloin sillä ei ollut sijoitusta IIHF:n ylläpitämässä maailmanrankingissa.\n\nLähteet \n\nOmanin urheilu\nJääkiekkomaajoukkueet"}
{"id": "301915", "url": "https://fi.wikipedia.org/wiki/Pit%20%28Kid%20Icarus%29", "title": "Pit (Kid Icarus)", "text": "Pit (, Pitto) on Nintendon Kid Icarus -pelisarjassa esiintyvä fiktiivinen videopelihahmo ja sarjan päähenkilö. Hän on valon jumalatar Palutenan uskollisin palvelija ja hänen kuninkaallisen henkivartijakaartinsa johtaja.\n\nKid Icarus -sarja\n\nPit esiintyi ensimmäisen kerran NES:in Kid Icarus -pelissä, jossa hän on pieni alamaailmaan ansaan jäänyt enkeli. Hän on saanut vangitulta Palutenalta tehtävän kukistaa pimeyden jumalatar Medusa. Käyttäen kolmea pyhää aarretta (Pegasoksen siipiä, peilikilpeä ja valonuolia), Medusa johtaa kauhean voiman omaavaa armeijaa, joka uhkaa Taivaassa sijaitsevaa Enkelimaata ja Palutenan palatsia. Aseenaan taikavoimia omaava jousi, Pit lähtee hakemaan kolmea pyhää aarretta takaisin ja palauttamaan rauhan.\n\nGame Boyn Kid Icarus: Of Myths and Monsters -pelissä Pit on määrätty puolustamaan Enkelimaata pahan Orcosin johtamia demoneita vastaan, jotka aikovat tunkeutua maahan. Palutena antaa Pitille tehtäväksi hankkia kolme pyhää aarretta ja saada niiden avulla oikeat voimat, voidakseen voittaa Orcosin tämän hyökätessä.\n\nSuper Smash Bros Brawl\nPitkän odotuksen jälkeen Pitin ilmoitettiin olevan mukana vuonna 2008 ilmestyvässä Super Smash Bros. Brawl -pelissä pelattavana hahmona. Pit on saanut uudelleensuunnitellun, \"realistisemman\" ulkomuodon ja hän käyttää aseinaan ensimmäisestä Kid Icarus -pelistä tuttuja pegasoksen siipiä, peilikilpeä sekä valonuolia. Pelissä hänen Final Smash -liikkeensä on Palutenan armeija. Kun hän saa Final Smash -pallon, hän kutsuu Palutenan, joka ohjaa hänen armeijansa hyökkäämään vastustajia kohti kaikkialta.\n\nKapteeni N - Pelimestari\nPit on yksi Kapteeni N -animaation ja -sarjakuvan päähahmoista. Hän on sarjassa yksi pääasiassa videopelihahmoista koostuvan N-ryhmän jäsenistä. He puolustavat Videomaata sitä havittelevilta mahtavilta vihollisilta, kuten Äitiaivolta ja Munakoisovelholta. Kuten Kid Icarus -pelisarjassa, Pitillä on aseenaan taikajousi sekä viini, jossa hän säilyttää nuoliaan. Nuolet ovat erilaisia ja ne aiheuttavat ainutlaatuisia vaikutuksia osuessaan kohteeseensa. Pitillä on myös kyky olla lennossa kaiken aikaa, vaikka peleissä hänellä täytyy olla Pegasoksen siivet hallussaan.\n\nEräs kiinnostava seikka on, että sarjassa Pitiä ei kutsuta Pitiksi, vaan \"Kid Icarukseksi\". Hänen puhetapaansa kuuluu usein lisätä tärkeiden sanojen loppuun pääte \"-cus\" tai jokin muu loppuliite.\n\nAiheesta muualla\nPitin biografia  virallisella Super Smash Bros. Brawl -sivustolla. \n\nNintendon pelihahmot\nKuvitteelliset jousiampujat\nSuper Smash Bros. -pelisarjan hahmot\nNintendon maskotit\n\nfr:Kid Icarus#Scénario"}
{"id": "658124", "url": "https://fi.wikipedia.org/wiki/Raja%20%28vuoden%201982%20elokuva%29", "title": "Raja (vuoden 1982 elokuva)", "text": "Raja on Tony Richardsonin ohjaama rikos- ja draamaelokuva vuodelta 1982. Sen pääosassa nähdään Jack Nicholson.\n\nJuoni \n\nRajavartija Charlie Smith on monesti osallistunut työnsä ohella huumeiden salakuljetukseen Teksasin Rio Grandella. Kun hän päättää parantaa tapansa ja auttaa \"laitonta\" naista löytämään lapsensa, hän joutuu vaikeuksiin korruptoituneen osastonsa, ahneen ja tyhmän vaimonsa sekä häikäilemättömän naapurinsa ja työtoverinsa kanssa. Pian kyse onkin jo sodasta.\n\nArvioita\nVideo-oppaassa vuodelta 1994 Asko Alanen pitää elokuvaa suorasukaisena mutta oudon pinnallisena ja antaa sille kolme tähteä viidestä, mikä vastaa sanallista arviota ”hyvä”.\n\nLähteet\n\nAiheesta muualla \n\n \n \n\nYhdysvaltalaiset rikosdraamaelokuvat\nYhdysvaltalaiset jännityselokuvat\nVuoden 1982 yhdysvaltalaiset elokuvat\nTony Richardsonin ohjaamat elokuvat"}
{"id": "1732820", "url": "https://fi.wikipedia.org/wiki/Heraldinen%20lautakunta", "title": "Heraldinen lautakunta", "text": "Heraldinen lautakunta on Suomen Kansallisarkiston yhteydessä toimiva heraldinen lautakunta, joka ohjaa sekä valvoo lausuntotoimikuntana valtion, kuntien ja kirkon kuvallisia tunnuksia. Näitä ovat Suomen lippu ja vaakuna, viranomaisten sinetit, leimat ja muut heraldiset tunnukset, kaupunkien, maakuntien ja kuntien vaakunat, kirkolliset vaakunat sekä huvialusten ja joukko-osastojen liput.\n\nLautakunta käsittelee ja antaa arvion vaakunoista, sineteistä ja lipuista. Lautakunta opastaa heraldisissa kysymyksissä sekä viranomaisia että yksityisiä yhteisöjä ja henkilöitä. Sen tehtävänä on myös seurata ja edistää heraldista kulttuuria ja tehdä esityksiä ja aloitteita heraldiikkaa koskien.\n\nHeraldisen lautakunnan jäsenet 2022–2025 \n\n Puheenjohtaja: dosentti Jussi Nuorteva\n Ensimmäinen varapuheenjohtaja: taiteen lisensiaatti Tuomas Hyrsky\n Toinen varapuheenjohtaja: vs. pääjohtaja Päivi Happonen\n Sihteeri: kehittämispäällikkö Anne Wilenius\n\nJäsenet \n\n ritarihuonegenealogi Johanna Aminoff-Winberg\n filosofian maisteri Wilhelm Brummer\n intendentti Frida Ehrnsten\n filosofian maisteri Anton Eskola\n johtava asiantuntija Hanne Huvila\n piispa Kaarlo Kalliala\n ylitarkastaja Yrjö Kotivuori\n talous- ja hallintojohtaja Elina Liippola\n majuri Marko Maaluoto\n heraldikko Anders Segersven\n professori Kirsi Vainio-Korhonen\n\nKatso myös \n\n Suomen Heraldinen Seura\n Vaakunarekisteri\n\nLähteet \n\nKansallisarkisto\nHeraldiikka"}
{"id": "1028124", "url": "https://fi.wikipedia.org/wiki/Clarence%20Pinkston", "title": "Clarence Pinkston", "text": "Clarence Elmer \"Bud\" Pinkston (2. helmikuuta 1900 Wichita – 18. marraskuuta 1961 Detroit) oli yhdysvaltalainen uimahyppääjä ja olympiavoittaja.\n\nPinkston voitti Antwerpenin olympialaisissa 1920 kultaa 10 metrin kerroshypyissä ja sai hopeaa 3 metrin ponnahduslaudalla. Hän voitti samana vuonna myös ensimmäisen AAU:n mestaruutensa, joita hän vei viisi peräkkäin kerroshypyissä ja sai kaksi ponnahduslaudalla. Pinkston oli yksi Stanfordin menestyksekkäistä uimahyppääjistä, jotka putsasivat pöydän palkinnoista vuoden 1924 olympialaisissa. Hän voitti itse kyseisissä kisoissa pronssia sekä ponnahduslaudalta että kerroshypyissä, jonka lisäksi hän sijoittui korkeushypyssä yhdeksänneksi.\n\nPinkston meni naimisiin vuonna 1924 olympiakultaa voittaneen uimahyppääjä Elizabeth Beckerin kanssa ja valmensi hänet toiseen olympiavoittoonsa Amsterdamin kisoissa 1928. Becker-Pinkston voitti kultamitalin parin kaksoslasten 2-vuotissyntymäpäivänä 11. elokuuta.\n\nPinkston valmensi vaimonsa lisäksi monia muita olympiamitalisteja sekä uinnissa että uimahypyissä Detroit Athletic Club -seurassa. Hänen valmennustyyliinsä vaikutti suuresti Bill Bachrach. Molempien tapana oli viettää paljon aikaa valmennettavansa kanssa, ja kumpikin heistä valmensi yhtä urheilijaa kerrallaan ainoana valmentajana. Pinkstonin valmennettavia olivat muun muassa Dick Degener, Clarke Scholes ja Dick Hanley. Hänet valittiin uinnin kansainväliseen kunniagalleriaan valmentajana vuonna 1966.\n\nLähteet \n\nYhdysvaltalaiset uimahyppääjät\nYhdysvaltalaiset olympiavoittajat\nVuonna 1900 syntyneet\nVuonna 1961 kuolleet"}
{"id": "1181244", "url": "https://fi.wikipedia.org/wiki/Skotlannin%20v%C3%A4est%C3%B6", "title": "Skotlannin väestö", "text": "Skotlannin väestö muodostuu 5 327 700 asukkaasta. Maan suurimmat kaupungit ovat Glasgow ja Edinburgh. Väestön kokonaismäärä on pysynyt suhteellisen vakaana 1900-luvun puolivälistä lähtien. Vuonna 1974 väkiluku oli 5,24 miljoonaa, mistä se laski vuoden 2002 5,05 miljoonaan. Tämän jälkeen se lähti taas nousemaan erityisesti positiivisen nettomuuton ansiosta.\n\nSkotlantilaisista skoteiksi itsensä määrittelee 62 prosenttia aikuisväestöstä. Skotlannissa syntyneitä asukkaista on 83 prosenttia, kun muualla Britanniassa syntyneitä on 10 prosenttia. Vähemmistöjen määrä on tuplaantunut 2000-luvun alussa; suurin vähemmistöryhmä oli puolalaiset. Kansalliseen Skotlannin kirkkoon kuului 32,4 prosenttia väestöstä. Uskonnottomien määrä oli 36,7 prosenttia.\n\nSkotlannin terveystilanne on Länsi-Euroopan heikoin. Elinajanodote on noussut ja kuolleisuus laskenut, mutta ei yhtä nopeasti kuin muissa länsieurooppalaisissa valtioissa. Vuonna 2010 elinajanodote miehillä oli 76,1 ja naisilla 80,6 vuotta.\n\nVäestöjakauma ja -kehitys \nNational Records of Scotlandin arvion mukaan Skotlannissa oli vuoden 2013 puolivälissä 5 327 700 asukasta, eli enemmän kuin koskaan aiemmin. Vuoden 2011 väestönlaskennan perusteella Skotlannin suurimmat kaupungit olivat Glasgow (590 507 asukasta), Edinburgh (459 366 asukasta), Aberdeen (195 021 asukasta), Dundee (147 285 asukasta) ja Paisley (76 834 asukasta).\n\nSkotlannin asukasluku on pysynyt melko vakaana 1960-luvulta lähtien. Vuonna 1974 asukasluku oli ennätyksellinen 5,24 miljoonaa, mutta sitten määrä rupesi laskemaan. Asukasluku oli vuonna 2002 laskenut 5,05 miljoonaan ja lähti sen jälkeen taas nousemaan. 2000-luvulla tapahtunut asukasluvun kasvu johtuu erityisesti positiivisesta nettomuutosta; lisäksi syntyneitä on ollut kuolleita enemmän. Skotlantiin muutti heinäkuun 2011 ja kesäkuun 2012 välisenä aikana 12 700 ihmistä enemmän kuin sieltä muutti pois. Muista Britannian osista Skotlanti sai muuton ansiosta 3 000 uutta asukasta ja muualta maailmasta 9 700. Samassa ajassa syntyneitä oli 4 223 enemmän kuin kuolleita.\n\nSkotlannin väestöpyramidi on muuttunut selvästi 1900-luvulla. Ikärakenne oli vielä vuoden 1911 väestönlaskennan perusteella pyramidin mallinen, mutta seuraavan vuosisadan aikana ikärakenne on selvästi tasoittunut. Vuoden 2012 väestöpyramidissa on selvästi kolme kohoumaa. Noin 65-vuotiaiden ja 40–50-vuotiaiden korkea määrä selittyy vuoden 1947 ja 1960-luvun suurilla ikäluokilla. Pienempi kohouma on 20–30-vuotiaiden kohdalla, mikä johtuu erillisen suuren ikäluokan heijastevaikutuksesta.\n\nEtniset ryhmät \nVuoden 2011 väestönlaskennan mukaan Skotlannin asukkaista 83 prosenttia on syntynyt Skotlannissa, 9 prosenttia Englannissa, 0,7 prosenttia Pohjois-Irlannissa ja 0,3 prosenttia Walesissa. Niistä seitsemästä prosentista, jotka eivät ole syntyneet Britanniassa, 15 prosenttia on syntynyt Puolassa ja 6 prosenttia Intiassa ja Irlannissa.\n\nSkotiksi itsensä määrittelee 62 prosenttia Skotlannin aikuisväestöstä ja 18 prosenttia sekä skotiksi että englantilaiseksi.\nSkotlannin asukkaista neljä prosenttia kuuluu johonkin vähemmistöön. Määrä on kymmenessä vuodessa noussut kaksi prosenttiyksikköä. Vuonna 2001 hieman yli 100 000 asukasta kuului vähemmistöihin, kun vuonna 2011 vähemmistöihin kuului jo yli 200 000 asukasta. Suurin yksittäinen vähemmistöryhmä oli puolalaiset, joita asui Skotlannissa 61 000 ihmistä. Muita suuria ryhmiä olivat irlantilaiset (54 000 asukasta), pakistanilaiset (49 000 asukasta), kiinalaiset (34 000 asukasta), intialaiset (33 000 asukasta) ja afrikkalaiset (30 000 asukasta).\n\nUskonnot \n\nSkotlannin kansallisena kirkkona toimii reformoitu Skotlannin kirkko. Se ei ole valtionhallinnon alaisuudessa eikä samaan tapaan valtionkirkon asemassa kuten Englannissa Englannin kirkko. Yhdistyneen kuningaskunnan parlamentti julisti sen itsenäiseksi vuonna 1921 (Church of Scotland Act 1921), mikä sovitti vuosisatoja jatkuneet ristiriidat valtionhallinnon ja kirkon välillä.\n\n1560-luvulla alkanut John Knoxin johtama Skotlannin reformaatio oli vahvasti kalvinistinen ja kirkko noudattikin kalvinismin oppeja läpi 1600- ja 1700-lukujen kontrolloiden vahvasti kansan moraalia. Kirkon vaikutus Skotlannin kulttuurin kehitykseen varhaismodernilla aikakaudella on kiistaton. Muita protestanttisia uskontokuntia ovat Skotlannin vapaakirkko, joka pitäytyi kalvinismin konservatiivisissa opeissa, Skotlannin episkopaalinen kirkko, joka kuuluu osana anglikaaniseen seurakuntaan, sekä metodistikirkko ja kongregationaalinen kirkko.\n\nRoomalais-katolisuus säilyi Skotlannissa reformaatiosta ja 1500-luvulta 1700-luvun lopulle jatkuneesta vahvasta painostuksesta huolimatta, etenkin Uist- ja Barra-saarilla. Sitä vahvisti 1800-luvulla entisestään etenkin Länsi-Skotlantiin muuttaneet irlantilaiset siirtolaiset. Muuttoliike jatkui 1900-luvulla, jolloin maahan saapui katolisia myös Italiasta ja Puolasta. Skotlanti (erityisesti Central Beltin alue Glasgow'n ympärillä) on kärsinyt uskontokuntien välisistä ongelmista, esimerkiksi jalkapallossa. Tämä ilmenee siitä, että Glasgow'n joukkueista Celtic FC on perinteisesti ollut katolisten suosiossa ja Rangers FC puolestaan protestanttien, mikä on aiheuttanut mellakoita.\n\nVuonna 2011 tehdyssä tutkimuksessa suurin vakaumusryhmä oli uskonnottomat 36,7% väestöosuudella. Reformoituun Skotlannin kirkkoon kuului 32,4% väestöstä. Roomalais-katolisia oli 15,9%. Muita kristittyjä oli 5,5%. Islamia kannatti 1,4%. Hinduja 0,3%. Buddhalaisia 0,2%. Sikhejä 0,2%. Juutalaisia 0,1%. Muita uskontoja 0,3%. Kantansa kertomatta jätti 7,0% väestöstä.\n\nTerveys \nSkotlantilaisten terveys on keskimäärin huonompaa kuin Britannian ja useimpien EU-maiden väestön. Maan terveystilanne on kehittynyt 1900- ja 2000-luvuilla, mutta ei yhtä nopeasti kuin monissa muissa läntisen Euroopan maissa.\n\nElinajanodote on noussut 1900-luvun lopulla ja 2000-luvun alussa, mutta se on silti pienempi kuin Britanniassa keskimäärin. Vielä vuonna 1981 elinajanodote miehillä oli 69,1 vuotta ja naisilla 75,3 vuotta, mutta vuonna 2010 elinajanodote miehillä oli 76,1 ja naisilla 80,6 vuotta. Elinajanodotteessa on selviä eroja Skotlannin sisällä. Lyhin elinajanodote on Glasgow’ssa, missä se miehillä on 71,6 ja naisilla 78 vuotta. Suurimmillaan se on Itä-Dunbartonshiressa, missä miesten elinajanodote on 79,4 ja naisten 82,7 vuotta. Maaseudun miehet elävät keskimäärin 3,5 vuotta pidempään kuin kaupunkilaiset ja naiset 2 vuotta pidempään.\n\nKuolleisuus on laskenut Skotlannissa 1960-luvun jälkeen, kuten on muissakin läntisen Euroopan maissa. Lapsikuolleisuus on Skotlannissa eurooppalaista keskitasoa, mutta työikäisten kuolleisuus on ollut 1970-luvulta lähtien läntisen Euroopan korkeinta.\n\nYli puolet skotlantilaisten kuolemista aiheutuvat syövistä, sepelvaltimotaudista ja aivoverenkiertohäiriöstä. Vuosittain kuolevien ihmisten määrä on Skotlannissa laskenut 1980-luvun alusta, ja sepelvaltimotaudin osuus muuttunut 29 prosentista 14 prosenttiin ja aivoverenkiertohäiriön osuus 14 prosentista 8 prosenttiin. Syöpäkuolemien määrä on kuitenkin kasvanut 14 prosenttia, ja samalla niiden osuus kaikista kuolemista on noussut 22 prosentista 29 prosenttiin.\n\nSyöpäsairauksien osuudet vaihtelevat, ja esimerkiksi ruokatorvensyöpäkuolleisuus on läntisen Euroopan suurinta. Keuhkosyöpään, paksusuolen syöpään ja rintasyöpään kuolleiden määrä on laskussa, mutta niissäkin määrä on läntisen Euroopan suurimpia. Yksi syy Skotlannin ja muun Britannian kuolleisuuden erolle johtuu sepelvaltimotaudista, jonka miesten kuolleisuus oli 16 ja naisten kuolleisuus 19 prosenttia korkeampia kuin muualla Britanniassa. Kuolleisuus kroonisiin maksasairauksiin on ollut selvässä nousussa 1990-luvun jälkeen, ja esimerkiksi kuolleisuus maksakirroosiin on 2,5 kertaa suurempi kuin Englannissa.\n\nKoulutus \nSkotlannissa on nykyisin viisitoista yliopistoa, joissa voi opiskella niin kandidaatin-, maisterin- kuin tohtorintutkinnonkin tasolla. Näistä vanhin on St Andrewsin yliopisto (perustettu 1413) ja uusin University of the Highlands and Islands, joka saavutti yliopistostatuksen vuonna 2011. Kandidaatintutkinto Skotlannissa kestää neljä vuotta, ja sen lukukausimaksuihin (n. 1 820 ₤ vuonna 2013–14) voivat skotlantilaiset sekä EU-maiden asukkaat hakea rahoitusta Skotlannin hallitukselta SAAS:n (Student Awards Agency for Scotland) kautta.\n\nMuita Skotlannissa sijaitsevia yliopistoja ovat Glasgow'n yliopisto (Glasgow), Aberdeenin yliopisto (Aberdeen), Edinburghin yliopisto (Edinburgh), University of Strathclyde (Glasgow), Heriott-Watt University (Edinburgh), Dundeen yliopisto, Stirlingin yliopisto, Napier University (Edinburgh), Robert Gordonin yliopisto (Aberdeen), University of the West of Scotland (Paisley), Glasgow Caledonian University, University of Abertay (Dundee) ja Queen Margaret University (Musselburgh). Näistä etenkin vanhemmat yliopistot opettavat pääasiassa perinteisiä aineita, kuten luonnontieteitä, kieliä sekä valtiotieteitä, kun taas \"uudet yliopistot\", jotka ovat saaneet yliopistostatuksen 1990-luvulla, usein opettavat myös keskitetympiä aloja, kuten viestintää, fysioterapiaa ja farmasiaa.\n\nLähteet\n\nViitteet \n\nVäestö\nVäestö maittain"}
{"id": "707458", "url": "https://fi.wikipedia.org/wiki/Juha%20Arikoski", "title": "Juha Arikoski", "text": "Juha Tapio Arikoski (s. 10. maaliskuuta 1965 Kuopio) on psykologi (PsL), johdon ja esimiesten työnohjaaja STOry ja tietokirjailija.\n\nTyöura\n\nPsykologian opintojen ohessa Juha Arikoski työskenteli mielisairaanhoitajan sijaisena Niuvanniemen kriminaalimielisairaalassa (nyk. Niuvanniemen sairaala), jossa hän teki psykologisia mielentilatutkimuksia. Valmistuttuaan Arikoski opetti Jyväskylän yliopiston psykologian ja biologian laitoksella muun muassa biologista psykologiaa ja aivohistologiaa. Suomen Akatemian rahoittamana hän tutki oppimisen ja muistin hermostollista perustaa Etelä-Kalifornian yliopistossa (University of Southern California, Los Angeles) Yhdysvalloissa.\n\nVuonna 1999 Arikoski siirtyi Johtamistaidon Opistoon, jossa hän toimi johtajana (Leadership Development) JTO | Management Institute of Finland MIF Oy. Maaliskuusta 2017 tammikuuhun 2021 Arikoski toimi johtajana Ramboll Management Consultingissa, jossa hän vastasi Johtaminen ja työyhteisöt palveluliiketoiminnasta.\n\nTammikuusta 2021 alkaen Juha Arikoski on toiminut perustamansa ProArtum Oy:n nimissä. ProArtum viittaa latinan sanaan artum, särkymätön. ProArtum Oy toimii johtoryhmien, työyhteisöjen ja johtamisen eheyden puolesta, särkymistä vastaan.\n\nMuu toiminta ja yksityiselämä \n\nJuha Arikoski oli 2010-2015 Sukuseurojen keskusliitto SSK ry:n hallituksen puheenjohtaja. Hän kuuluu 1953 perustettuun Hoffrénien sukuyhdistykseen.\n\nMaanpuolustuskoulutusyhdistys MPK:n ja Puolustusvoimien kertausharjoituksissa Arikoski on kouluttanut reserviläisjohtajia vuodesta 2009.\n\n1970-luvulla hän opiskeli Kuopion konservatoriossa instrumenttinaan vetopasuuna, jota hän soitti kuopiolaisen nuorisopuhallinorkesteri Rajalan Puhaltajien lisäksi jazz-, rock- ja tanssiorkesterikokoonpanoissa. Arikoski on 1986 perustetun, raskasta melodista rockia esittävän pohjoissavolaisen Exception To The Rule (ETTR) -yhtyeen vokalisti ja laulaja-rumpali mm. Deep Purplen, Led Zeppelinin ja Sladen musiikkia esittävässä helsinkiläisessä Massive Fergussons -yhtyeessä. Arikoski kutsuttiin The Voice of Finland -ohjelman toisen tuotantokauden Villi kortti -vaiheeseen, jossa hän karsiutui.\n\nArikoski sai vuonna 1995 Suomen nuorisoteattereiden liiton huomionosoituksen Olavin nimiroolista Jyväskylän Survo-Korpelan Kulissi -teatterin musiikkinäytelmässä Laulu tulipunaisesta kukasta. Samana vuonna hän pelasi amerikkalaista jalkapalloa hyökkäyksen (OT) ja puolustuksen (DT) linjamiehenä Jyväskylän Rangersissa (nykyisin Jyväskylän seudun Jaguaarit).\n\nJuha Arikoskella on SM-mitaleja muun muassa opiskelijoiden karate- (kumite) ja erätaitokilpailusta sekä Reserviläisurheiluliiton 40-vuotisjotoksen sotilas- ja maastotaitokilpailujen Sandels-sarjan voitto vuodelta 2010.\n\nHänellä on kaksi sisarusta: konserttipianisti (MuM), swingtanssin opettaja Kati Arikoski ja lastentautien (gastroenterologia sekä nefrologia) erikoislääkäri (LT) Pekka Arikoski. Arikoskella on kaksi aikuista poikaa (1997 ja 2000). Vuosina 2006–2010 hän oli naimisissa iskelmälaulaja Virve Rostin kanssa.\n\nKirjat\n\nMuut julkaisut \n Kymmeniä tieteellisiä artikkelijulkaisuja sekä useita kymmeniä juttuja ja haastatteluita ammatti- ja aikakauslehdissä\n Exception To The Rule (ETTR): High And Low (laulajana)   EXR METAL Records (2010/EXR CD-01)\n Virve Rosti: Vicky Rock Vol.1 (pasunistina) AXR Music Oy\n\nLähteet \n\nSuomalaiset psykologit\nSuomalaiset tietokirjailijat\nSuomalaiset muusikot\nVuonna 1965 syntyneet\n\nElävät henkilöt"}
{"id": "413974", "url": "https://fi.wikipedia.org/wiki/Serenaadiluutnantti", "title": "Serenaadiluutnantti", "text": "Serenaadiluutnantti on Ossi Elstelän ohjaama suomalainen elokuva vuodelta 1949.\n\nElokuvaan on sisällytetty historiallista ajankuvaa, sillä aikana, jolloin lääketieteen tutkimusmenetelmät etenivät vauhdilla, \"Pikku-Pirkko\" kutsuu itseään koeputkilapseksi. Ajankohtaista aihetta on käytetty myös juonikuviossa, jossa päähenkilöt tekevät Kalle Viherpuun esittämälle ylikersantille kepposen soittamalla hänelle komentajan nimissä ja määräämällä hänet erikoistehtäviin peitenimellä lentävä lautanen. Tätä sanaa oli käytetty ensi kertaa muutama vuosi aiemmin.\n\nEnsi-ilta oli 20. toukokuuta 1949 Helsingissä Rexissä ja Tuulensuussa.\n\nArviot\nEräs aikalaisarvioija ei näe elokuvaa huomionarvoisena vaan \"kevätfarssi oikeastaan ansaitsisi hiljaisen vaikenemisen\", toisen mielestä se on nokkela kokonaisuus, ja kun yleisö nauraa, kolmannen mielestä se on ansainnut tulla tehdyksi.\n\nTelevisioesityksen yhteydessä elokuvalle annetaan arvio \"ankea sotilasfarssi\".\n\nJuoni\nHenry Theelin ja Ossi Elstelän esittämät miehet matkustavat linja-autossa, joka pysähtyy hetkeksi ruokalan eteen tauolle. Kaverukset huomaavat taskusta löytyvän vain pari silloista markkaa ja toteavat, että rahaa saataisiin vasta muutaman päivän kuluttua. Samaan aikaan paikalle saapuu toinen linja-auto, joka tuo palvelukseen astuneita alokkaita. Edellisen linja-auton lähdettyä siitä myöhästyneet kaverukset nousevat epähuomiossa armeijan autoon, ja matka kasarmille alkaa. Sattumalta kaksi alokasta on myös myöhästynyt autosta ja erehdystä ei huomata pääluvun pysyessä samana. Kasarmilla päähenkilöt päättävät ottaa tilanteesta täyden hyödyn ja viettää pari päivää armeijan leivissä, saavathan he ilmaisen majoituksen ja aterian. \n\nTyypillisten armeijakommelluksien ja kliseiden välillä kuullaan Henry Theelin lauluesityksiä. Varuskunnan sotilaskodissa on illalla järjestettyä ohjelmaa, jossa alokkaita viihdyttävät monenlaiset esiintyjät. Pikkutyttö, jonka piti esittää, laulu kieltäytyy viime hetkellä ja pakenee paikalta, jolloin Theel esittää tunnetun \"Pikku-Pirkko\" -numeronsa. Illan juontaja on Markus-setä. \n\nElokuvassa on myös ajan elokuville tyypillinen romanttinen juonikuvio, jossa selvitellään majurin tyttären Irenen ja hänen kilpakosijoidensa suhteita. Irene kuulee siivoustöihin komennetun alokas Oinaan laulavan erään luutnantin asunnossa ja luulee sen olevan luutnantti itse. Siksi Irene vaatii luutnanttia toistuvasti laulamaan tämän kieltelyistä huolimatta. Irene suuttuu, koska luulee luutnantin tekevän hänestä pilkkaa mörisemällä kauhealla lauluäänellään. Tämäkin sekaannus selvitetään lopuksi, kuten sekin, että Kalle Oinas on todellisuudessa reservin luutnantti. Irene toteaa tähän, että hän on tästä lähtien serenaadiluutnantti. Myös Ossi Elstelän esittämällä Paavolla on lemmenkipinöitä Lilja Muhosen kanssa.\n\nNäyttelijät\n\nLähteet\n\nAiheesta muualla\n \n\nSotilasfarssit\nSuomalaiset mustavalkoelokuvat\nVuoden 1949 suomalaiset elokuvat\nOssi Elstelän ohjaamat elokuvat"}
{"id": "460389", "url": "https://fi.wikipedia.org/wiki/Eric%20Stoltz", "title": "Eric Stoltz", "text": "Eric Cameron Stoltz (s. 30 syyskuuta 1961 Whittier, Kalifornia, Yhdysvallat) on yhdysvaltalainen näyttelijä ja ohjaaja. Stoltz on Actors' Studion jäsen.\n\nUra \nHän opiskeli Etelä-Kalifornian yliopistossa, mutta keskeytti opintonsa.  \n\nHänellä on ollut merkittäviä rooleja muiden muassa elokuvissa Kärpänen II (1989), Unelmien tanssi (1992), Killing Zoe (1994), Pulp Fiction – tarinoita väkivallasta (1994), Onni puuttuu peliin (1995) ja Perhosvaikutus (2004). Stoltz myös alun perin roolitettiin näyttelemään Marty McFlyta elokuvaan Paluu tulevaisuuteen (1985), mutta muutaman viikon kuvausten jälkeen hänet korvattiin Michael J. Foxilla.\n\nPalkintoehdokkuudet \nStoltz oli vuonna 1986 ehdolla Golden Globen saajaksi sivuosastaan elokuvassa Naamio.\n\nLähteet\n\nAiheesta muualla \n \n\nYhdysvaltalaiset näyttelijät\nVuonna 1961 syntyneet\nElävät henkilöt"}
{"id": "1355394", "url": "https://fi.wikipedia.org/wiki/%C3%81gios%20Vas%C3%ADleios%20%28Lakonia%29", "title": "Ágios Vasíleios (Lakonia)", "text": "Ágios Vasíleios (; myös Ágios Vasílios) on mykeneläisaikaisen palatsin ja asutuksen arkeologinen kohde Lakoniassa eteläisellä Peloponnesoksella Kreikassa. Se sijaitsee Spártin kunnassa lähellä Xirokámpin ja Ágios Christóforoksen kyliä, noin 12 kilometriä eteläkaakkoon Spártin kaupungista. Kohde on saanut nimensä paikalla olevasta Pyhälle Basileiokselle omistetusta kirkosta. Asutuksen muinaista nimeä ei tunneta.\n\nPaikalla on ollut asutusta viimeistään keskihelladisen (MH) ja mykeneläisen eli myöhäishelladisen kauden (LH) taitteessa 1600–1500-luvuilla eaa. Samoihin aikoihin paikalle rakennettiin palatsi (rakennus A), jossa oli ainakin seitsemän huonetta. Se tuhoutui LH IIB-IIIA1 -kausilla eli 1400-luvun eaa. lopussa tai 1300-luvun eaa. alussa mahdollisesti tulipalossa. Tämän jälkeen hieman idemmäksi rakennettiin suurempi palatsi (rakennus B), joka muodostui keskuspihan ympärille rakennetuista siipirakennuksista. Palatsi on ollut koristeltu seinämaalauksilla, joista on säilynyt osia. Rakennuksia on paikannettu 2,5 hehtaarin alueelta, ja asutuksen arvioidaan olevan mahdollisesti ainakin 20 hehtaarin kokoinen. Palatsikeskus tuhoutui lopullisesti LH IIIA -kaudella eli myöhemmin 1300-luvulla eaa., jonka jälkeen sitä ei enää rakennettu uudestaan.\n\nPalatsin raunioista on löydetty lineaari-B-kirjoitusta sisältäviä savitauluja, jotka ovat peräisin noin 1300-luvulta eaa. Ne kovettuivat palatsin palossa, mikä on säilyttänyt ne nykyaikaan. Tekstit ovat tyypillisiä luetteloita, joissa esiintyy tarveaineiden ja henkilöiden nimiä sekä paikannimiä. Taulut kuuluvat varhaisimpiin Manner-Kreikasta löydettyihin lineaari-B-kirjoitusta sisältäviin tauluihin. Raunioista on löydetty myös muun muassa pronssimiekkoja sekä erilaisia kulttiesineitä, kuten nautaeläintä pitelevää miestä esittävä figuriini, häränpään mallinen rhyton sekä egyptiläisiä skarabee-koruja. Löydöt osoittavat, että kyseessä on ollut merkittävä rakennus ja alueen hallinnollinen ja kaupallinen keskus.\n\nEnsimmäiset lineaari-B-taulut löydettiin paikalta vuonna 2008. Tämän jälkeen arkeologiset kaivaukset paikalla aloitettiin 2009–2010 ja ne jatkuvat edelleen. Kaivaukset on suoritettu arkeologi Adamantía Vasilogámvroun johdolla.\n\nLähteet \n\nMykeneläiset arkeologiset kohteet\nSpárti"}
{"id": "344382", "url": "https://fi.wikipedia.org/wiki/Kustaa%20Aadolfin%20kirkko", "title": "Kustaa Aadolfin kirkko", "text": "Kustaa Aadolfin kirkko voi tarkoittaa seuraavia kirkkoja:\nSuomessa\n Kustaa Aadolfin kirkko Eurajoella\n Kustaa Aadolfin kirkko Iisalmella\nRuotsissa\n Kustaa Aadolfin kirkko Boråsissa\n Kustaa Aadolfin kirkko Habossa\n Kustaa Aadolfin kirkko Hagforsissa\n Kustaa Aadolfin kirkko Helsingborgissa\n Kustaa Aadolfin kirkko Sundvallissa\n Kustaa Aadolfin kirkko Tukholmassa\n Kustaa Aadolfin kirkko Vibyssä."}
{"id": "1260926", "url": "https://fi.wikipedia.org/wiki/Paltaj%C3%A4rvi", "title": "Paltajärvi", "text": "Paltajärvi on vesialue Kajaanissa Kajaaninjoen suuosassa. Nimestään huolimatta Paltajärvi on käytännössä Oulujärven lahti eikä järvi. Se on yhteydessä myös Sokajärveen. Paltajärvi tunnetaan kalaisana haukivetenä. Paltajärven ja muun Oulujärven välissä on Paltaniemi.\n\nLähteet \n\nKajaanin luonto\nOulujärvi"}
{"id": "228344", "url": "https://fi.wikipedia.org/wiki/Puuma%20%28sarjakuvahahmo%29", "title": "Puuma (sarjakuvahahmo)", "text": "Puuma, oikealta nimeltään Thomas Fireheart, on Marvel-kustantamon luoma antisankari. Puuma oli alun perin Hämähäkkimiehen vihollinen, mutta myöhemmin liittolainen. Puuma kykenee muinaisen intiaanirituaalin avulla muuttumaan ihmispuumaksi (vrt. ihmissusi). Hahmo esiintyi ensimmäisen kerran yhdysvaltalaisen Amazing Spider-Man -lehden numerossa 256 (1984). Puuman loivat Tom DeFalco ja Ron Frenz. \n\nSuomessa Puuman ensiesiintyminen tapahtui Hämähäkkimies-lehden numerossa 6 (1987).\n\nHistoria \nThomas Fireheart on syntyperäinen intiaani eräästä nimettömästä arizonalaisheimosta (Hartsdalessa). Heimolla on muinainen ennustus, jonka mukaan valtavan voimakkaan olennon saapuminen voi tuhota koko maailman. Niinpä sukupolvia sitten heimo alkoi jalostaa heimonsa jäseniä käyttäen apunaan mm. mystiikkaa. Thomas Fireheart on lopullinen kehitystyön tulos. \n\nPuuma kävi Hämähäkkimiehen kimppuun Ruusun palkattua hänet siihen.\n\nPuuma sai selville Hämähäkkimiehen olevan Peter Parker ja koki olevansa tälle kunniavelassa. Puuma osti osake-enemmistön Daily Buglesta ja pyrki muuttamaan lehden linjaa puolustamalla Hämähäkkimiestä. Fireheart myi myöhemmin osakkeensa takaisin J. Jonah Jamesonille yhdellä dollarilla.\n\nPuuman esiintymiset ovat olleet harvassa 1990-luvun alun jälkeen.\n\nVoimat ja varusteet \n\nPuuma on ihmiskissa (vrt. ihmissusi) ja kykenee muuntautumaan ihmismäiseksi puumaksi intiaaniheimonsa luoman mystisen perimän avulla. Tässä muodossa hän on tavallista ihmistä nopeampi ja voimakkaampi (optimaalisissa olosuhteissa Puuma nostaa noin 12 tonnia) - lisäksi hänellä on tällöin ylikorostuneet aistit.\n\nPuumalla on veitsenterävät kynnet ja pimeänäkö. Hän on myös saanut harjoitusta lukuisista taistelulajeista. \n\nPuuma ei kanna mukanaan aseita, koska käyttää usein esineitä heittoaseinaan - hänen voimillaan heitettynä ne tekevätkin hirvittävää tuhoa osuessaan.\n\nPuuma muissa medioissa \n\nSpiderman 2 The Game (PC)\n\nMarvel-universumin superroistot\nHämähäkkimiehen vastustajat\nHämähäkkimiehen sivuhenkilöt\nMarvel-universumin yli-inhimillisen voimakkaat henkilöt"}
{"id": "1621700", "url": "https://fi.wikipedia.org/wiki/Jaakko%20Akseli%20Antila", "title": "Jaakko Akseli Antila", "text": "Jaakko Akseli (Jakob Aksel) Antila (1. marraskuuta 1861 Ilmajoki – 17. heinäkuuta 1920 Duluth, Minnesota, Yhdysvallat) oli amerikansuomalainen faktori ja runoilija.\n\nAntilan vanhemmat olivat talollinen Juho Antila ja Susanna Elisabet Könni. Hän pääsi ylioppilaaksi 1883 Helsingin alkeisopistosta ja opiskeli sitten Helsingin yliopistossa aina vuoteen 1888 saakka, jolloin hän lähti siirtolaisena Yhdysvaltoihin. Ennen lähtöään hän oli jonkin aikaa valtion rautateiden palveluksessa.\n\nYhdysvalloissa Antila työskenteli aluksi satamatyöläisenä, kauppa-apulaisena ja lohikalastajana Tyynenmeren rannikolla. Hän päätyi sitten New Yorkiin ja pääsi siellä latojaoppilaaksi Brooklynin suomalaiseen kirjapainoon. Antila toimi sitten kirjapainoalalla ja oli faktorina Päivälehden kirjapainossa Duluthissa. Vuonna 1892 hän julkaisi Tyyntä ja myrskyä-nimisen kirjan, joka sisälsi hänen kirjoittamiaan suomen-, ruotsin- ja englanninkielisiä runoja, pakinoita, aforismeja, lastuja ja tunnelmapalasia. Kirjassa oli myös Etelä-Pohjanmaan murteella kirjoitettuja runoja. Antila latoi, painoi ja sitoi itse kirjansa.\n\nViimeksi Antila hoiti omaa hedelmäfarmiaan ja toimi samalla kielenkääntäjänä ja vapaana sanomalehtimiehenä.\n\nTeoksia \nNimellä J. A. Antila:\n Tyyntä ja myrskyä; lauloi, latoi, painoi ja sitoi Antilan Jaakko. 1892\n\nLähteet \n\nSuomalaiset runoilijat\nAmerikansuomalaiset henkilöt\nVuonna 1861 syntyneet\nVuonna 1920 kuolleet"}
{"id": "479885", "url": "https://fi.wikipedia.org/wiki/Seven%20Worlds", "title": "Seven Worlds", "text": "Seven Worlds on yhdysvaltalaisen kitaristi Eric Johnsonin vuonna 1998 julkaistu studioalbumi. Albumi nauhoitettiin vuosina 1976 ja 1977. Monien kiistojen vuoksi albumin julkaisua lykättiin, kunnes Johnson sai oikeudet levyn julkaisemiseen, 20 vuotta myöhemmin. Johnson uudelleenäänitti joitakin albumin kappaleita hänen ensimmäiseksi julkaistulle Tones-albumille.\n\nKappaleet \n\nKaikki kappaleet on kirjoittanut Eric Johnson, paitsi missä erikseen mainittu.\n\n \"Zap\" - 3:22\n \"Emerald Eyes\" (Johnson, Jay Aaron) - 3:18\n \"Showdown\" (Johnson, Aaron) - 3:59\n \"Missing Key\" - 3:43\n \"Alone with You\" - 6:13\n \"I Promise I Will Try\" - 2:41\n \"Winter Came\" - 4:56\n \"Turn the Page\" - 3:49\n \"A Song for Life\" - 2:29\n \"By Your Side\" - 3:37\n\nKokoonpano \n\n Eric Johnson - kitarat, laulu, Fender Rhodes, piano ja lap steel-kitara\n Kyle Brock - basso \n Roscoe Beck - basso\n David Dennard - basso ja sitar\n Bill Maddox - rummut\n Mark Singer - rummut\n Steve Barber - syntetisaattori \n Kim Wilson - huuliharppu\n Nick Phelps - trumpetti ja huilut \n Jay Aaron Podolnick - taustalaulu\n Liza Farrow - taustalaulu\n Linda Wetherby - taustalaulu\n Viola De Gamba - taustalaulu\n Christopher Cross -  taustalaulu\n\nLähteet \n\n Guitar9.com \n\nVuoden 1996 albumit\nEric Johnsonin albumit"}
{"id": "1096898", "url": "https://fi.wikipedia.org/wiki/Ciro%20Verratti", "title": "Ciro Verratti", "text": "Ciro Verratti (17. elokuuta 1907 Archi – 6. heinäkuuta 1971 Milano) oli italialainen miekkailija ja olympiavoittaja. Hän kilpaili vuoden 1936 kesäolympialaisissa Berliinissä ja oli siellä mukana voittamassa kultaa floretin joukkuekilpailussa.\n\nLähteet \n\nItalialaiset miekkailijat\nItalialaiset olympiavoittajat\nVuonna 1907 syntyneet\nVuonna 1971 kuolleet"}
{"id": "557607", "url": "https://fi.wikipedia.org/wiki/Veterans%20Memorial%20Stadium", "title": "Veterans Memorial Stadium", "text": "Veterans Memorial Stadium on monikäyttöinen stadion Pago Pagossa, Amerikan Samoalla. Nykyään stadionia käytetään monissa lajeissa, kuten jalkapallossa, rugby leaguessa ja amerikkalaisessa jalkapallossa. Se on myös Amerikan Samoan maajoukkueen kotikenttä sekä jalkapallossa että rugby leaguessa. Stadionille mahtuu 10 000 ihmistä. \n\nVeterans Memorial Stadium\nAmerikan Samoan urheilu\nAmerikan Samoan jalkapallo"}
{"id": "1051662", "url": "https://fi.wikipedia.org/wiki/Talvitie%20%28t%C3%A4smennyssivu%29", "title": "Talvitie (täsmennyssivu)", "text": "Talvitie tarkoittaa seuraavia:\n\ntalvitie, talvisaikaan käytössä oleva kulkuväylä\nVanha talvitie, katu Helsingissä\n”Vanha talvitie”, CMX:n kappale albumilla Vainajala\n\nSukunimi\nAarne Talvitie (s. 1999), jääkiekkoilija\nAnnukka Talvitie (s. 1982), lentopalloilija\nArvi Talvitie (1903–1969), kemisti\nEsa Talvitie (1923–2009), yritysjohtaja, kauppaneuvos\nEveliina Talvitie (s. 1970), kirjailija\nHeikki Talvitie (s. 1939), diplomaatti\nHelge Talvitie (s. 1941), poliitikko (SKDL)\nIlari Talvitie (s. 1990), salibandynpelaaja\nIlmari Talvitie (1892–1959), juristi\nInkeri Lehtonen, o.s. Talvitie (1937–2002), kiekonheittäjä, kuulantyöntäjä ja koripalloilija\nIrja Talvitie, aik Irja Tuomela (s. 1943), keihäänheittäjä\nJuho Talvitie (1887–1950), jääkärieläinlääkintäeversti\nJuho Talvitie (s. 2005), jalkapalloilija\nKatri Räikkönen-Talvitie (s. 1963), käyttäytymistieteiden professori ja akatemiaprofessori\nMari-Leena Talvitie (s. 1980), diplomi-insinööri, poliitikko (Kokoomus)\nMarko Talvitie (s. 1976), pistooliampuja\nMikko Talvitie (1945–2005), ilmailulaitoksen pääjohtaja\nOiva Talvitie (1897–1965), toimituspäällikkö, kirjailija ja suomentaja\nPentti Talvitie (1922–2003), suurlähettiläs\nRiikka Talvitie (s. 1970), säveltäjä ja oboisti\nSakari Talvitie (1917–2011), toimittaja\nSimo Talvitie (1927–2015), pappi, kirjailija ja päätoimittaja, Juho Talvitien poika\nTiia-Maria Talvitie (s. 1994), fysioterapeutti ja ampumahiihtäjä\nTuija Talvitie (1959–2020), CMI:n toiminnanjohtaja\nVirpi Talvitie (s. 1961), kuvittaja ja graafikko\nYrjö Talvitie (1892–1970), kemisti\n\nLuettelot henkilöistä sukunimen mukaan"}
{"id": "1343804", "url": "https://fi.wikipedia.org/wiki/Henrik%20Gestrin", "title": "Henrik Gestrin", "text": "Lars Henrik Johan Gestrin (26. syyskuuta 1923 Helsinki – 3. marraskuuta 2017 Helsinki) oli suomalainen yritysjohtaja ja varatuomari. Hän oli Stockmannin toimitusjohtaja 1971–1986 ja koko konsernin pääjohtaja 1986–1988. Hänen veljensä oli RKP:n kansanedustaja ja ministeri Kristian Gestrin.\n\nHenrik Gestrin lähti 17-vuotiaana vapaaehtoisena jatkosotaan ja palveli rannikkotykistössä; hän osallistui taisteluihin muun muassa Tali-Ihantalassa ja Viipurinlahdella.\n\nSodan jälkeen Gestrin opiskeli oikeustiedettä Helsingin yliopistossa. Hän aloitti Stockmannin lakimiehenä 1953 ja hoiti samalla raha-asiain jaoston päällikön tehtäviä 1956–1960, oli johtaja 1961–1970 ja varatoimitusjohtaja 1969–1970, kunnes siirtyi toimitusjohtajan tehtävään 1971. Hänen johdollaan Stockmann otti käyttöön kanta-asiakaskortit ja alkoi järjestää ”Hulluja Päiviä” eli tunnettuja alennusmyyntitapahtumia. Gestrin jäi eläkkeelle vuonna 1988. Hän osallistui myös monien yritysten ja yhteisöjen hallitusten toimintaan jäsenenä ja puheenjohtajana.\n\nLähteet \n\nSuomalaiset yritysjohtajat\nSuomalaiset juristit\nStockmann\nVuonna 1923 syntyneet\nVuonna 2017 kuolleet"}
{"id": "1597042", "url": "https://fi.wikipedia.org/wiki/Dolours%20Price", "title": "Dolours Price", "text": "Dolours Price (16. joulukuuta 1950 – 23. tammikuuta 2013) oli Väliaikaisen IRA:n jäsen, joka osallistui Old Baileyn pommi-iskun toteutukseen Lontoossa vuonna 1973. Iskussa haavoittui yli 200 ihmistä ja yksi kuoli saatuaan sydänkohtauksen. Price tuomittiin vankeusrangaistukseen, josta hän istui seitsemän vuotta. Hän aloitti vankilassa syömälakon, jonka aikana häntä pakkoruokittiin. Yhdistyneen kuningaskunnan hallitsija armahti Pricen vuonna 1980 humanitaarisella perusteella, koska Price oli sairastunut anoreksiaan.\n\nPrice oli naimisissa näyttelijä Stephen Rean kanssa vuodet 1983–2003. Pricesta kertova dokumenttielokuva I, Dolours esitettiin Galwayn elokuvajuhlilla vuonna 2018.\n\nLähteet\n\nAiheesta muualla\n I, Dolours -dokumenttielokuva Vimeo.com\n Dolours Price Archive\n\nIrlantilaiset henkilöt\nVuonna 1950 syntyneet\nVuonna 2013 kuolleet"}
{"id": "680984", "url": "https://fi.wikipedia.org/wiki/Madrasa", "title": "Madrasa", "text": "Madrasa () on arabiaa ja tarkoittaa suomeksi 'koulua' tai yleensä 'oppilaitosta'. Nykyarabiassa madrasa voi olla yhtä hyvin maallinen kuin uskonnollinenkin ja viitata myös korkeakouluun. Sana madrasa on lainattu useisiin muslimien puhumiin kieliin, ja suomennetaan usein virheellisesti koraanikouluksi. Uskonnolliseen virkamieskoulutukseen keskittyneet madrasat syntyivät 1000-luvulla seldžukkien valtakunnassa Lähi-idässä. Ne levisivät koko islamilaiseen maailmaan, missä niiden jakama oppineisuus alkoi Osmanien valtakunnassa (1299–1923) siirtyä pitkälti perinnöllisen ulama-luokan etuoikeudeksi. 1900-luvulla madrasat alettiin nähdä sekä Osmanien valtakunnassa että islamissa takapajuisina kehityksen jarruina. Monet madrasat uudistettiin täydellisesti ja niiden pohjalta syntyi myös yliopistoja.\n\nHistoria\n\nKoraanikoulut \nIslamilainen koraanikoulu poikkesi Euroopassa yleistyneistä alkeiskouluista, joissa opittiin lukemaan ja kirjoittamaan. Koraanikoulut keskittyivät muinaisella arabialla kirjoitetun Koraanin ulkoa opetteluun. Koraanin resitaatio ilman ymmärrystä sisällöstä nähtiin itsessään arvokkaana uskonnon harjoittamisen muotona. Koraanikoulut ovatkin yksi syy muslimimaissa vallinneeseen lukutaidottomuuteen, joka on jatkunut nykypäiviin asti. Koraanikoulut olivat varhaisin islamilaisen koulunkäynnin muoto.\n\nMadrasat \nMadrasat ovat seldžukkien luoma uskonnollinen korkeamman opetuksen koulutusjärjestelmä, jonka tavoitteena oli oppineiston kouluttaminen. Niissä perehdyttiin Koraaniin ja islamilaisiin tieteisiin kuten šarialakiin. Seldžukit olivat sunni-islamia edustanut turkkilaiskansa, joka 1000-luvulla perusti Lähi-itään suurvallan, kehitti  sulttaanijärjestelmän ja eteni valloitusretkillä myös Intiaan. He toivat mukanaan Keski-Aasiasta koulutustavan, joka perustui moskeijan yhteyteen perustettuihin virkamieskouluihin. Jättivaltakunnan myötä uudistus levisi koko Lähi-itään ja Pohjois-Afrikkaan.    \n\nMadrasat olivat islamilaisia opinahjoja, joissa keskityttiin islamilaisen šarialain ja sitä tukevien oppiaineiden opiskeluun. Myös niissä ulkoluku oli pääasiallinen menetelmä. Varhaisimmat madrasojen edeltäjät ilmestyivät jo 900-luvun loppupuolella, mutta ensimmäinen madrasa katsotaan avatun vuonna 1066 Bagdadissa. Seldžukkivisiiri Nizam al-Mulk (1018–1092) vaikutti  madrasojen leviämiseen ja rakennutti niitä seldžukkien hallitsemiin kaupunkeihin. Hänen  tarkoituksenaan oli näin vahvistaa sunni-islamin asemaa šiialaisuutta vastaan. 1200-luvun lopulla madrasoja löytyi jo Anatoliasta, Syyriasta ja Egyptistä.  1100–1400-luvuilla oli jo satoja madrasoja, ja niitä oli etenkin sellaisissa suurissa islamilaisissa keskuksissa kuin Bagdad, Damaskos, Kairo, Mekka ja Delhi.     \n\nEnsimmäisten madrasojen opetus Iranissa rajoittui Koraaniin ja islamilaiseen lakiin, eikä niissä opetettu maallisia tieteitä, kuten lääketiedettä tai luonnonfilosofiaa. Tilanne muuttui 1100-luvulla, jolloin maallisetkin oppiaineet alkoivat päästä mukaan ja vielä enemmän 1200-luvulla, jolloin abbasidikalifi al-Mustansir lahjoitti lääketieteen opetusviran bagdadilaiseen madrasaan. Sen jälkeen syntyi muitakin lääketieteellisiä madrasoja Bagdadiin. 1200-luvun lopulla Syyriassa, Egyptissä ja Irakissa oli madrasoja, joissa opetettiin myös aritmetiikkaa, algebraa, geometriaa, astronomiaa ja logiikkaa. 1300-luvulla tärkeitä madrasoja oli monissa kaupungeissa, kuten Fes, Tlemcen, Tunis, Kairo, Damaskos, Sivas, Istanbul, Mosul, Bagdad, Tabriz, Isfahan, Shiraz, Samarkand, Herat, Lahore, Delhi, Golconda ja Jawnpur.\n\nOrganisaatio \n\nKoraanikoulut ja madrasat toimivat yleensä moskeijarakennuksen pihamailla ja pylväskäytävillä. Madrasan organisaatio muodostui rahastoista, joista maksettiin asuinrakennusten ylläpito opiskelijoille, hallinnon ja opettajien palkat sekä opiskelijoiden stipendit. Opetus ja toimeentulo olivat opiskelijoille maksuttomia, sillä varakkaat perheet ja ylimystö lahjoittivat tarvittavat varat. Islamilaiseen maailmaan oli syntynyt waqf-säätiöiden järjestelmä, jota voitiin käyttää tällaisiin hyväntekeväisyystarkoituksiin. Upporikkaille perheille säätiöt olivat keino suojella omaisuutta valtion takavarikolta.\n\nLahjoittajat edustivat erilaisia yhteiskuntaryhmiä; heitä oli kalifeista ja emiireistä uskonoppineisiin, kauppiaisiin, lääkäreihin ja varakkaisiin leskiin. Madrasa lakkasi toimimasta, jos sen varat ehtyivät tai se ei saanut houkuteltua opiskelijoita. Kuuluisat ja varakkaat madrasat sen sijaan jatkoivat toimintaansa satoja vuosia. \n\nMadrasat eivät olleet yhteisöjä, kuten Euroopassa syntyneet yliopistot, vaan rakennuksia, joissa opetusta tarjottiin. Opetus madrasoissa tähtäsi uskollisen virkamieskunnan luomiseen, joka oli vapaa harhaoppisuudesta. Ne olivat \"uusi vallan instrumentti\", jonka avulla seldzukkivaltakuntaan koulutettiin esimerkiksi qadi-tuomareita lukemaan šarialakia uskonnollisissa tuomioistuimissa.    \n\nEurooppalaista taustaa edustavat vieraat tieteet, kuten luonnontieteet tai filosofia olivat epäsuosiossa, koska niitä pidettiin tuhoisina  hartaudelle. Madrasoihin ei syntynyt samanlaista muodollista opetussuunnitelmaa kuin eurooppalaisiin kouluihin, joissa trivium ja quadrivium eli seitsemän vapaata taidetta olivat opintojen perusta. Madrasoissa opiskelijat valitsivat itse opettajan, jonka opetusta halusivat seurata.      \n\nOpetusmenetelmänä oli se, että opettaja luki ja selitti oppilaille jotakin kirjaa, jota hän oli oikeutettu opettamaan. Painopiste oli ulkoa oppimisessa eikä tutkielmien teossa tai väittelyssä kuten eurooppalaisissa yliopistoissa. Kuuluisa pedagoginen opaskirja oli Burhan al-DFin al-Zarnujin (n. 1200-l.) kirjoittama Ta'līm al-Muta'allim-Ṭarīq at-Ta'-allum. Sen mukaan tärkeintä oli opiskella Koraania, haditheja ja laintulkintaa (fiqh). Alat, jotka eivät liity uskontoon, eivät olleet tärkeitä, paitsi lääketiede. Astronomia oli kielletty lukuun ottamatta Mekan suunnan ja rukousaikojen määrittämistä. Oli pitäydyttävä vanhassa ja vältettävä uutta tietoa. Tärkein opiskelutapa oli muistaminen, johon päästiin kertaamalla asioita yhä uudelleen. Muistiinpanoja ei pitänyt tehdä. Opinnot tulivat päätökseen, kun opettaja antoi häntä riittävästi kuunnelleelle oppilaalle diplomin (ijza). Se oikeutti hänet opettamaan sitä kirjaa, jonka hän oli opettajan johdolla oppinut ulkoa. Kun opiskelija oli kerännyt riittävästi suorituksia, hän oli valmis liittymään ulaman eli pappisluokan jäseneksi ja toimimaan muftina, qadi-tuomarina tai muissa tehtävissä.\n\nEnnen 1200-lukua tutkimusta ja opiskelua koskevissa teksteissä niiden kirjoittajat saattoivat vielä korostaa ylpeyttä saavutuksistaan. 1200-luvulta lähtien tämä väheni ja tilalle tuli retoriikka, jossa kirjan tekijä  korostaa olevansa Jumalan orja, joka seuraa edeltäjiensä tietä. Muutos kuvasti uudistushenkisen tutkimuksen ja opetuksen riutumista islamilaisessa maailmassa. Islamilainen ulama alkoi Osmanien valtakunnassa myös muuttua suljetuksi ja nepotistiseksi yhteiskuntaluokaksi.\n\nMadrasat ja yliopistot\nIslamilaisten maiden keskiaikaisia madrasoja Córdobassa, Toledossa, Fesissä, Kairossa, Timbuktussa, Bagdadissa ja muualla on usein virheellisesti pidetty yliopistoina ja sellaisina eurooppalaisen yliopistolaitoksen suorina edeltäjinä. Ne erosivat kuitenkin monissa tärkeissä suhteissa Eurooppaan syntyneestä yliopistolaitoksesta. Ensimmäiset yliopistot perustettiin islamilaisiin maihin vasta 1800-luvun jälkipuoliskolla. Madrasat alettiin nähdä takapajuisuuden symboleina ja edistyksen jarruina sekä Osmanien valtakunnassa että Intiassa, kun älymystö nousi niissä vastustamaan kolonialismia. Jotkut madrasat alkoivat muuttua yliopistoiksi 1900-luvulla. Tällöin niiden opettajat yleensä jyrkästi vastustivat muutosta, kuten esimerkiksi Egyptin al-Azharin madrasassa.  \n\nAl-Karaouinen yliopistoa Fesissä on mainostettu maailman vanhimpana yliopistona, mutta Ibn Khaldunin (k. 1406) mukaan se perustettiin vuonna 859 moskeijaksi. Moskeijan yhteyteen perustettiin myöhemmin madrasa. Yliopistoksi se muutettiin 1960-luvulla. Al-Azhar perustettiin suoraan madrasaksi. Vielä nykyäänkin se on identiteetiltään uskonnollinen oppilaitos eikä tiedeyliopisto, vaikka se on muodollisesti yliopisto.\n\nKatso myös \n\n Koraanikoulu\n\nLähteet \n\n \n\nBrentjes, Sonja: Science, religion and education. Teoksessa: Sonja Brentjes, Taner Edis, Lutz Richter-Bernburg (toim.): 1001 Distortions. How to (Not) Narrate History of Science, Medicine, and Technology in Non-Western Cultures. Ergon Verlag, 2016. ISBN 978-3-95650-169-2.\n\nViitteet\n\nAiheesta muualla \n\n Maasilta, Mari: Koraanikoulut ovat kuuma kysymys Senegalissa. Kumppani 20.9.2003.\n\nIslamilainen arkkitehtuuri\n\nIslamilaiset käsitteet\nUskonto ja koulutus"}
{"id": "1066135", "url": "https://fi.wikipedia.org/wiki/Baden%20%28t%C3%A4smennyssivu%29", "title": "Baden (täsmennyssivu)", "text": "Baden tarkoittaa muun muassa seuraavaa:\n\nPaikkoja \n Baden, kaupunki Sveitsissä, Aargaun kantonissa\n Baden bei Wien, kaupunki Itävallassa\n Baden-Baden, kaupunki Saksassa, Baden-Württembergin osavaltiossa\n Baden-Württemberg, Saksan osavaltio\n\nHistoriallisia alueita ja valtiota \n\n Baden, entinen valtio nykyisen Saksan alueella\n Badenin kantoni, Helvetian tasavallan kantoni nykyisen Sveitsin alueella\n Baden, Saksan liittotasavallan entinen osavaltio (1949-1952)\n Württemberg-Baden, Saksan liittotasavallan entinen osavaltio (1949-1952)\n\nHenkilöitä \n\n Fred Baden (1934-2009), yhdysvaltalainen demokraattipoliitikko\n Maximilian von Baden (1867-1929), Saksan valtakunnankansleri 1918\n Baden Cooke (s. 1978), australialainen pyöräilijä\n\nMuita merkityksiä \n\n Badenin kulttuuri, kivikautinen kulttuurijakso\n Badenin koulukunta, filosofinen koulukunta\n\nKatso myös \n\n Baden-Powell"}
{"id": "1670150", "url": "https://fi.wikipedia.org/wiki/Pyterlahti", "title": "Pyterlahti", "text": "Pyterlahti on Virolahdella sijaitseva rannikkokylä. \n\nSe sijaitsee noin 35 km Haminasta itään,  Virolahden merenlahden länsipuolella. Kylän poikki kulkee kuninkaantie ja entisaikaan siellä sijaitsi kestikievari. \n\nKylä on tunnettu erityisesti historiallisesta  Pyterlahden kivilouhoksesta. Kylässä on 1600-luvulta alkaen sijainnut kartano, Pyterlahden hovi. Kylään vuonna 1873 rakennettu tyttökoulu on ensimmäisiä varsinaisia Suomeen rakennettuja koulurakennuksia. Rakennus toimi kansakouluna aina vuoteen 1975 asti. Nykyään rakennuksessa toimii Virolahden kotiseutumuseo, joka on avoinna kesäisin.\n\nPyterlahden kylä on taannoin tullut tunnetuksi J. Karjalaisen kappaleesta Terve, Sirkka Lautamies, vuodelta 2018.\n\nAiheesta muualla \n\nPyterlahti.net\n\nVirolahden kylät"}
{"id": "487265", "url": "https://fi.wikipedia.org/wiki/Minna%20Lamminen", "title": "Minna Lamminen", "text": "Minna Elina Lamminen (o.s. Nummela, s. 23. lokakuuta 1982 Vantaa, Suomi) on suomalainen keskimatkojen juoksija.\n\nHelsingin Kisa-Veikkoja edustava Lamminen on voittanut Suomen mestaruuden 1 500 metrin juoksussa Turussa järjestetyissä Kalevan kisoissa 2001, 5 000 metrin juoksussa Vaasassa 2013 ja 10 000 metrin juoksussa Kuopiossa 2014. Sisäratojen SM-kilpailuissa hän on voittanut Suomen mestaruuden 1 500 metrillä Joensuussa 2008.\n\nLamminen on työskennellyt muun muassa Salon Vilppaan yleisurheilujaoston nuorisopäällikkönä ja kuusi vuotta jalkapallojoukkue FC Interin myyntisihteerinä.\n\nSaavutukset\n\n 800 metrin juoksussa\n SM-hopeaa 2001\n Sisäratojen SM-hopeaa 2002, 2013\n Sisäratojen SM-pronssia 2003, 2010\n 1 500 metrin juoksussa\n Suomen mestaruus 2001\n SM-hopeaa 2005, 2013\n SM-pronssia 2003\n Sisäratojen Suomen mestaruus 2008\n Sisäratojen SM-hopeaa 2002, 2007, 2013\n Sisäratojen SM-pronssia 2003, 2010\n 3 000 metrin juoksussa\n Sisäratojen SM-pronssia 1998, 2016\n 5 000 metrin juoksussa\n Suomen mestaruus 2013\n SM-pronssia 2014,  2016\n 10 000 metrin juoksussa\n Suomen mestaruus 2014\n SM-pronssia 2016\n 4 × 400 metrin viestijuoksussa\n SM-hopeaa 2006, 2009, 2010\n 4 × 800 metrin viestijuoksussa\n SM-kultaa 2009, 2011, 2012\n SM-hopeaa 2004, 2005, 2006, 2008, 2010, 2013, 2014\n SM-pronssia 2015\n\nLähteet\n\nViitteet\n\nSuomalaiset keskimatkojen juoksijat\nSuomalaiset kestävyysjuoksijat\nVuonna 1982 syntyneet\nElävät henkilöt"}
{"id": "840946", "url": "https://fi.wikipedia.org/wiki/Milan%20Gombala", "title": "Milan Gombala", "text": "Milan Gombala (s. 29. tammikuuta 1968 Lučenec) on Tšekkoslovakiaa ja myöhemmin Tšekkiä edustanut entinen yleisurheilija, joka kilpaili pituushypyssä. Hän edusti seuratasolla Strojár Lučenecia ja IŠŠ Banská Bystricaa. Gombala voitti hopeaa Helsingin EM-kisoista 1994 tuloksella 804 senttimetriä. Hän osallistui olympialaisiin kahdesti, vuosina 1992 ja 1996. Gombala oli Barcelonassa 1992 25. sijalla ja Atlantassa 1996 kahdeskymmenes.\n\nEnnätykset \n\n Pituushyppy: 804 cm (1995) \n Pituushyppy (sisäradat): 818 cm (1992)\n\nLähteet \n\nTšekkiläiset pituushyppääjät\nTšekkoslovakialaiset pituushyppääjät\nVuonna 1968 syntyneet\nElävät henkilöt"}
{"id": "665616", "url": "https://fi.wikipedia.org/wiki/Fairey%20Barracuda", "title": "Fairey Barracuda", "text": "Fairey Barracuda oli Fairey Aviation Companyn kehittämä torpedo- ja syöksypommittaja. Kone suunniteltiin korvaamaan Fairey Swordfish ja Fairey Albacore -koneet. Kone oli Britannian laivaston ilmavoimien käytössä toisessa maailmansodassa.\nKonetta valmistettiin Fairey Aviation Companyn, Blackburn Aircraft Limitedin, Boulton Paulin ja Westland Aircraftin tehtailla.\n\nLaivueet \n827 NAS tammikuu 1943\n810 NAS helmikuu 1943\n830 NAS toukokuu 1943\n823 NAS kesäkuu 1943\n831 NAS kesäkuu 1943\n847 NAS kesäkuu 1943\n822 NAS elokuu 1943\n815 NAS lokakuu 1943\n829 NAS lokakuu 1943\n817 NAS joulukuu 1943\n826 NAS joulukuu 1943\n820 NAS tammikuu 1944\n828 NAS maaliskuu 1944\n821 NAS toukokuu 1944\n812 NAS kesäkuu 1944\n814 NAS heinäkuu 1944\n816 NAS helmikuu 1945\n818 NAS toukokuu 1945\n824 NAS heinäkuu 1945\n825 NAS heinäkuu 1945\n860 NAS syyskuu 1945\n744 NAS Koulutuslaivue\n\nLähteet\n\nAiheesta muualla \n\nBarracuda\nBrittiläiset pommikoneet\n1940-luvun pommikoneet"}
{"id": "246044", "url": "https://fi.wikipedia.org/wiki/Yrkesh%C3%B6gskolan%20Arcada", "title": "Yrkeshögskolan Arcada", "text": "Yrkeshögskolan Arcada (31.12.2013 saakka Arcada - Nylands svenska yrkeshögskola) on ruotsinkielinen, noin 2 400 opiskelijan ja 190 työntekijän ammattikorkeakoulu Helsingin Arabianrannassa.\n\nArcada tarjoaa koulutusta ruotsiksi ja englanniksi: 17 ammattikorkeakoulututkintoa (bachelor/AMK) ja neljä ylempää ammattikorkeakoulututkintoa (master/YAMK). Arcadan koulutusaloihin kuuluvat liiketalous, liikunta, media, kulttuuri, tekniikka ja sosiaali- ja terveysala. Koulutustoiminta on jaettu neljään yksikköön. \n\nArcada tarjoaa täydennyskoulutusta aikuisopiskelijoille liiketalouden, tekniikan, median, matkailun ja liikunnan alalla sekä sosiaali- ja terveysalalla. \n\nArcadan tutkimus- ja kehitystoiminta keskitetty neljään alueeseen: \n Kulttuuriala\n Toiminnalliset, tarkoituksenmukaiset materiaalit\n Liikealan kehitys ja tiedon analysointi \n Potilasturvallisuus, terveyden edistäminen ja sosiaalinen osallistuminen\n\nTausta \nKorkeakoulu perustettiin 1996 kun Helsingfors svenska sjukvårdsinstitut (Sjukis), Svenska handelsläroverket (Lilla Hanken), Tekniska läroverket i Helsingfors (Verket) ja Folkhälsans socialläroanstalt yhdistyivät. Arcada sai vakituisen ammattikorkeakoulutoimiluvan 1998. Vuonna 2004 korkeakoulu jätti tilansa Alppilassa, Lauttasaaressa ja Tapiolassa ja siirtyi yhteen toimipisteeseen Helsingin Arabianrantaan.\n\nArcadan kampus \nMarraskuussa 2004 Majstrandenin (alue Helsingin Arabianrannassa) rakennustyöt aloitettiin, tavoitteena luoda uusi kampuskortteli Ammattikorkeakoulu Arcadan ja Ammatti-instituutti Prakticumin ympärille sisältäen 227 opiskelija-asuntoa ja koulutustiloja. Ensimmäiset asunnot olivat muuttovalmiita 2006 ja seuraavat asunnot valmistuivat vuoden 2012 lopussa. Tällä hetkellä Arcadan kampuksella on yhteensä lähes 500 opiskelija-asuntoa ja rakenteilla lisää yhdessä urheiluhallin kanssa.\n\nArcadan opiskelijakunta ASK \nArcadan opiskelijakunta perustettiin 1997 ja on Arcadan opiskelijoiden etujärjestö. Opiskelijakunta työskentelee sekä paikallisella-, että kansallisella tasolla SAMOK (Suomen opiskelijakuntien liitto) -jäsenyyden kautta ja on edustettuna Arcadan eri organisaatioryhmissä. Arcadan opiskelijakunnan ASK:in lisäksi Arcadalla löytyy viisi ainejärjestöä: Commedia, HanSe Sf, HOSK, TLK ja Kult.\n\nLähteet\n\nAiheesta muualla\nOppilaitoksen kotisivut\nOpiskelijakunta ASK\n\nRuotsinkieliset ammattikorkeakoulut\nHelsingin oppilaitokset\nToukola"}
{"id": "1694956", "url": "https://fi.wikipedia.org/wiki/Mauritz%20Wolmar%20Waenerberg", "title": "Mauritz Wolmar Waenerberg", "text": "Mauritz Wolmar Waenerberg (9. heinäkuuta 1842 Porvoon pitäjä – 31. joulukuuta 1922 Inari) oli suomalainen merikapteeni ja metsäpäällysmies. Hänet tunnettiin Lapin sedän nimellä.\n\nMauritz Wolmar Waenerbergin vanhemmat olivat ylimetsänhoitaja Otto Vilhelm Waenerberg (1815–1893) ja Elise Konstantia Kristina Gyllenberg (1818–1843). Hänen nuorempi veljensä oli aluemetsänhoitaja Otto Gabriel Waenerberg (1855–1901).\n\nMauritz Wolmar Waenerberg lähti heti koulusta päästyään merille 1857 priki Justitialla. Hän suoritti perämiestutkinnon 1864 Kristiinankaupungissa ja 1869 merikapteenin tutkinnon Helsingissä. Waenerberg oli sitten perämiehenä ja myöhemmin päällikkönä Björkö-nimisessä fregatissa. Waenerberg oli kolmen vuoden ajan merenmittauskunnan palveluksessa. Hän siirtyi sitten metsäalalle toimien ensin vt. metsäpäällysmiehenä Sotkamon hoitoalueella ja sitten vuodesta 1877 Inarin hoitoalueen metsäpäällysmiehenä. Hän jäi eläkkeelle 1910 mutta hoiti vielä vuodesta 1907 alkaen Inarin postitoimistoa. Waenerberg toimi Inarissa myös meteorologisten säähavaintojen tekijänä. \n\nWaenerberg omisti Inarin Kaamasessa Thule-nimisen maatilan. Thulen tilan oli perustanut Utsjoen ja Inarin kirkkoherra Jakob Fellman Kaamasjoen suulle vuonna 1822. Tilasta tuli sittemmin kruunun metsänhoitajan virkatalo kun metsänhoitaja Frans Johan Frithiof Silén osti puolet tilasta 1869 ja rakensi sinne virkatalonsa. Waenerberg asui Thulessa vuodesta 1877 alkaen ja hän harjoitti tilalla muun muassa lavaviljelyä tuotaaen kurkkuja ja tomaatteja omaan käyttöön. Waenerberg oli 1900-luvun alussa mukana Aktiebolaget Prospektorin kullanetsinnässä Ivalojoen alueella, jossa hänellä oli valtauksia.\n\nVieraanvaraisen \"Lapin sedän\" Thulen tilalla vierailivat Lapissa käyneet virkamiehet, tutkijat, matkailijat, kullanetsijät, metsästäjät ja kalastajat usein kysymässä neuvoja veneiden ja soutajien sekä muonan saannista, kulkureiteistä ja muista kysymyksistä. Lapin setä Waenerberg kuoli 80-vuotiaana ja hänet haudattiin helmikuussa 1923 Inarin hautausmaalle.\n\nWaenerbergin poika Uno Waenerberg (s. 1882) toimi Inarin nimismiehenä ja postinhoitajana ja piti Thulen tilaa isänsä jälkeen. Thulen tila jäi Petsamon maantien valmistuttua syrjään liikennevirroista mutta siellä vieraili edelleen Lapin kävijöitä.\n\nLähteet\n\nAiheesta muualla \n Eräästä Karl Resen matkakertomuksesta. Inarin pitäjä\n\nSuomalaiset merikapteenit\nVuonna 1842 syntyneet\nVuonna 1922 kuolleet"}
{"id": "1364645", "url": "https://fi.wikipedia.org/wiki/Skogbyn%20ruukki", "title": "Skogbyn ruukki", "text": "Skogbyn ruukki toimi Tammisaaressa Hankoniemen luoteisrannalla vuosina 1682–1908. Nykypäiviin säilynyt ruukinalue käsittää 1700-luvun lopulla rakennetun masuunin, ruukin konttorirakennuksen ja patolammet sekä masuuniin yhteydessä olleen 1800-luvun puolessa välissä rakennetun puhalluskoneen. Ruukkialueella on myös entisiä työväenasuntoja, kivisen myllyn rauniot ja runsaasti purettujen ruukin rakennusten ja rakennelmien jäänteitä. 1700-luvulla rakennettu ruukin päärakennus siirrettiin läheisen Skogbyn sahan johtajan asunnoksi.\n\nSkogbyn ruukin ja masuunin perusti 1682 Fagervikin ja Pinjaisten Billnäsin rautaruukit omistanut Carl Billsten nuorempi. Ruukissa valmistettiin Ruotsista tuodusta vuorimalmista takkirautaa jota Fagervikin ja Billnäsin ruukkien kankirautapajat käyttivät. Skogbyn säilynyt alaosaltaan harmaakivestä ja yläosaltaan tiilestä rakennettu masuuni on vuodelta 1789 ja siihen liittynyt puhalluskone on vuodelta 1856. Masuunilammen harmaakivipato rakennettiin 1780 ja ruukin konttori 1783. Ruukki oli toiminnassa vuoteen 1908 saakka.\n\nNoin viiden kilometrin päässä ruukkialueesta Hankoniemen itärannalla sijaitsi Skogbyn höyrysaha jonka perusti Mauritz Hisinger vuonna 1888. Saha toimi vuoteen 1987 saakka. Säilyneen saha-alueen tuotantorakennukset ovat peräisin pääosin 1950–1980-luvuilta. Vanhimmat sahan asuinrakennukset ja ruokalarakennus ovat vuodelta 1888 ja uudempia työväen asuinrakennuksia on useita 1920-luvulta. Sahalta ruukin alueelle kulkee välirauhan aikana vuosina 1940–1941 rakennettu kantalinnoitettu Harparskog-linja.\n\nLähteet \n\nSuomen ruukit\nTammisaari\nRaaseporin rakennukset ja rakennelmat"}
{"id": "1063439", "url": "https://fi.wikipedia.org/wiki/Luigi%20Cozzi", "title": "Luigi Cozzi", "text": "Luigi Cozzi (s. 7. syyskuuta 1947 Busto Arsizio) on italialainen elokuvaohjaaja ja -käsikirjoittaja. Hänet tunnetaan myös taiteilijanimellä Lewis Coates.\n\nLuigi Cozzi aloitti elokuvauransa Dario Argenton apulaisohjaajana. Hänen ensimmäinen oma ohjaustyönsä oli Il tunnel sotto il mondo (1969). Cozzi on työskennellyt etupäässä giallo- sekä tieteis- ja fantasiaelokuvien parissa.\n\nOhjaustyöt\n Il tunnel sotto il mondo (1969)\n Il vicino di casa (1973)\n L’assassino è costretto ad uccidere ancora (1975)\n La portiera nuda (1975)\n Dedicato a una stella (1976)\n Avaruussota (Scontri stellari oltre la terza dimensione, myös Starcrash, 1978)\n Kuoleman koura, myös Alien Contamination (Contamination, 1979)\n Hercules (1983)\n Voittamaton taistelija (Le avventure dell’incredibile Ercole, myös Hercules II, 1984)\n Sinbad of the Seven Seas (1986)\n Dario Argento’s World of Horror (documenttielokuva, 1986)\n Paganini Horror (1988)\n Il gatto nero (1989)\n\nLähteet\n\nAiheesta muualla\n Internet Movie Database: Luigi Cozzi \n\nItalialaiset elokuvaohjaajat\nItalialaiset elokuvakäsikirjoittajat\nVuonna 1947 syntyneet\nElävät henkilöt"}
{"id": "1035617", "url": "https://fi.wikipedia.org/wiki/Sopot%20%28t%C3%A4smennyssivu%29", "title": "Sopot (täsmennyssivu)", "text": "Sopot on usean paikan nimi:\n\nSopot, Lovetšin alueella Bulgariassa\nSopot, kaupunki Plovdivin alueella Bulgariassa\nSopot, kaupunki Puolassa\nSopot, joki Puolassa\nSopot, kunta Romaniassa\nSopot, kunta Serbiassa"}
{"id": "1353997", "url": "https://fi.wikipedia.org/wiki/Khalid%20al-Suwaidi", "title": "Khalid al-Suwaidi", "text": "Khalid Mohammed Al-Suwaidi (s.10. syyskuuta 1986 Doha, Qatar) on qatarilainen ralliautoilija, joka kilpailee WRC2 luokassa Qatarin valtion omistamassa Culture & Sport Qatar Rally Teamissa. Al-Suwaidi ajoi ensimmäisen WRC-osakilpailunsa Jordanian rallissa 2008 N-ryhmän Mitsubishilla. Kaudella 2012 Al-Suwaidi osallistui Saksan MM-ralliin Ford Fiesta RRC:lla. Molemmista kisoista tuloksena oli keskeytys.\n\nVarsinaisesti Al-Suwaidi aloitti kilpailemisen MM-tasolla vuoden 2016 Meksikon MM-rallista. Al-Suwaidi osallistui kaudella seitsemään MM-osakilpailuun. Kuusi ensimmäistä kisaa hän ajoi Ford Fiesta R5:lla mutta kauden päättäneeseen Australian osakilpailuun alle vaihtui Skoda Fabia R5.\n\nMM-rallien ohella Al-Suwaidi on ajanut joitakin IRC-sarjan osakilpailuja sekä kilpaillut aktiivisesti lähi-idän rallisarjassa, josta tuloksena on Kuwaitin rallin voitto kaudella 2012.\n\nRallin MM-sarjan tulokset \n(Tulosselitteet)\n\nLähteet\n WRC.com - Khalid Al Suwaidi \n - eWRC.com\n\nQatarilaiset ralliautoilijat\nVuonna 1986 syntyneet\nElävät henkilöt"}
{"id": "1315581", "url": "https://fi.wikipedia.org/wiki/Canal%2B", "title": "Canal+", "text": "Canal+ on ranskalainen maksutelevisiokanava, joka aloitti lähetyksensä 4. marraskuuta 1984 pääpainonaan elokuvat ja urheilu. Sen omistaa Groupe Canal+, jonka puolestaan omistaa Vivendi. Kanavan päämaja on Issy-les-Moulineaux’ssa Pariisin esikaupunkialueella.\n\nCanal+ on vastaanottettavissa maanpäällisen antenniverkon, satelliitin, kaapelin ja internetin kautta. Kanavalla on useita sisarkanavia, joista ensimmäiset, Canal+ Cinéma (alun perin Canal+ Jaune) ja Canal+ Décalé (Canal+ Bleu) perustettiin vuonna 1996. Les Chaînes Canal+ -kanavapakettiin kuuluu kuusi kanavaa. Groupe Canal+ omistaa myös vapaasti katsottavissa olevia kanavia.\n\nCanal+-brändiä on käytetty myös Ranskan ulkopuolella. Ensimmäisenä toiminta alkoi Belgiassa vuonna 1989. Pohjoismaissa Canal+ aloitti vuonna 1997, mutta kanavat ovat vaihtaneet omistajaa useaan otteeseen ja syyskuusta 2012 alkaen ne on tunnettu nimellä C More.\n\nVuonna 1986 Canal+ perusti tuotantoyhtiö Canal+ Productionin. Se kuuluu edelleen Groupe Canal+:aan nimellä StudioCanal.\n\nLähteet\n\nAiheesta muualla \n\nCanal+"}
{"id": "1335922", "url": "https://fi.wikipedia.org/wiki/Pitk%C3%A4%20vaalea%20mustakenk%C3%A4inen", "title": "Pitkä vaalea mustakenkäinen", "text": "Pitkä vaalea mustakenkäinen (Le Grand blond avec une chaussure noire) on Yves Robertin ohjaama ranskalainen komediaelokuva vuodelta 1972. Ohjaaja on tehnyt myös käsikirjoituksen yhdessä Francis Veberin kanssa. Elokuvan pääosissa näyttelevät Pierre Richard, Mireille Darc ja Bernard Blier.\n\nTarinassa pahaa-aavistamaton viulisti Perrin (Richard) joutuu tietämättään vakoiluosapuolten sekavan välienselvittelyn pyörteisiin.\n\nRooleissa\n\nMusiikki\nElokuvan musiikin on säveltänyt Vladimir Cosma, ja sen esittää tuolloin suosittu panhuilunsoittaja, romanialainen Gheorghe Zamfir. Koska päähenkilö on orkesteriviulisti, elokuvassa kuullaan myös katkelmia klassisen musiikin teoksista.\n\nEsitykset Suomessa\nElokuva sai teatteriensi-iltansa Suomessa 1973, ja se on esitetty Suomen televisiokanavilla elokuussa 1986 (Yle TV2) ja joulukuussa 1994 (Yle TV1).\n\nVastaanotto ja jälkimaine\nPitkä vaalea mustakenkäinen palkittiin Hopeisella karhulla vuoden 1973 Berliinin elokuvajuhlilla.\n\nHelsingin Sanomien tv-arvostelussa 1986 Mikael Fränti piti elokuvaa hupaisana kertakäyttökomediana, joka ”tarjoaa hauskoja oivalluksia ja vähän purevaa piruiluakin” etenkin Ranskan poliisitoimen suuntaan.\n\nJatko-osat ja uusintaversio\nElokuva sai monia jatko-osia ja jäljittelijöitä, kuten Pitkän vaalean mustakenkäisen paluu (Le retour du grand blond, 1974), Pitkä vaalea punatukkainen (La moutarde me monte au nez, 1974), Pitkä vaalea pinteessä (Le Jouet, 1976) ja Olen ujo... mutta paranemaan päin (Je suis timide... mais je me soigne, 1978), videona nimellä Pitkän vaalean kosto  (Video-opas 2/5 tähteä). Monet muutkin Pierre Richardin pääosan ja olemuksen varaan rakennetut komediat saivat ranskaksi tai muilla kielillä nimiä, joissa esiintyvät sanat ”pitkä vaalea” (), vaikkei tarinoilla tai Robertin kulloisellakin hahmolla ole välttämättä tekemistä tämän ”alkuperäisen” elokuvan kanssa. Myös Robertin hahmon nimi François Perrin toistuu monissa myöhemmissä Francis Veberin kirjoittamissa komedioissa muidenkin kuin Robertin näyttelemänä.\n\nVuonna 1985 elokuvasta tehtiin amerikkalainen vähän arvostettu uusintaversio nimeltä Kohtalon kalossi (The Man With One Red Shoe), jolle suomalainen Video-opas antoi yhden tähden viidestä.\n\nLähteet\n\nAiheesta muualla\n\n Vuoden 1972 ranskalaiset elokuvat"}
{"id": "455858", "url": "https://fi.wikipedia.org/wiki/Bronwyn%20Thompson", "title": "Bronwyn Thompson", "text": "Bronwyn Thompson (s. 29. tammikuuta 1978) on australialainen yleisurheilija, joka kilpaili pääasiassa pituushypyssä.\n\nThompson voitti vuonna 2006 Kansainyhteisön kisojen kultaa. Saman vuoden IAAF:n yleisurheilufinaalissa hän oli toinen. Thompson on osallistunut maailmanlaajuisiin arvokilpailuihin kuusi kertaa ja selviytynyt kahdesti loppukilpailuun. Hän sijoittui Ateenassa olympialaisissa 2004 neljänneksi ja Pariisin MM-kilpailuissa 2003 seitsemänneksi.\n\nThompson voitti Australian mestaruuden pituushypyssä vuosina 2002, 2003, 2006, 2007 ja 2008. Hän hyppäsi Oseanian ja Australian ennätyksen 700 cm Melbournessa 7. maaliskuuta 2002. Ennätyksen rikkoi Brooke Stratton maaliskuussa 2016.\n\nSaavutukset\nKansainyhteisön kisojen mestaruus 2006\nOlympialaisten neljäs tila 2004\nIAAF:n yleisurheilufinaalin kakkostila 2006\n\nHenkilökohtaiset ennätykset\n100 metrin juoksu: 11,77 (2003)\nPituushyppy: 700 (2002)\n\nLähteet\n\nViitteet\n\nAustralialaiset pituushyppääjät\nVuonna 1978 syntyneet\nElävät henkilöt"}
{"id": "1475617", "url": "https://fi.wikipedia.org/wiki/As%20Ugly%20as%20They%20Wanna%20Be", "title": "As Ugly as They Wanna Be", "text": "As Ugly as They Wanna Be on yhdysvaltalaisen Ugly Kid Joe -rockyhtyeen esikois-EP, joka julkaistiin vuonna 1991. Sen nimi on parodia 2 Live Crew’n albumista As Nasty as They Wanna Be.\n\nKappaleet\n\nLähteet \n\nVuoden 1991 EP:t\nYhdysvaltalaiset hard rock -albumit\nEsikois-EP:t"}
{"id": "1381572", "url": "https://fi.wikipedia.org/wiki/Lupikat", "title": "Lupikat", "text": "Lupikat (Sesleria) on heinäkasvien (Poaceae) heimoon kuuluva kasvisuku. Sukuun kuuluu noin 30 lajia.\n\nLupikat ovat monivuotisia, matalahkoja ja kasvutavaltaan mätästäviä heiniä. Niiden varret ovat pystyjä sekä kaljuja ja lehdet ovat lyhyitä, teräväkärkisiä sekä yläpinnaltaan siniharmaita. Varsilehdet ovat vain 1–2 cm pitkiä ja kieleke on kalvomainen. Kukinto on tiheä sekä munanmuotoinen ja sen tyveä ympäröi leveä suojuslehti. Tähkylät ovat tasaisia ja kaksi- tai kolmekukkaisia. Tähkylöiden kaleet ovat kalvomaisia ja ulkohelpeet viisisuonisia.\n\nLupikoiden (Sesleria) suku on nimetty 1700-luvun lopulla eläneen italialaisen lääkärin Leonardo Sesleron mukaan.\n\nSuvun lajeista Suomessa tavataan vain sinilupikkaa (Sesleria uliginosa), jota kasvaa Suomessa lähinnä vain Ahvenanmaalla.\n\nLajeja \n Sesleria alba\n Sesleria albicans – atlantinlupikka\n Sesleria argentea\n Sesleria autumnalis\n Sesleria heufleriana – kevätlupikka (joissain lähteissä Sesleria heuflerana)\n Sesleria leucocephala\n Sesleria nitida – kiiltolupikka\n Sesleria rigida\n Sesleria sadleriana\n Sesleria uliginosa – sinilupikka eli lupikka (aikaisemmin Sesleria caerulea)\n\nLähteet\n\nAiheesta muualla \n Finto, Kassu – Kasvien suomenkieliset nimet: Sesleria\n Suomen Lajitietokeskus: Lupikat – Sesleria"}
{"id": "1428332", "url": "https://fi.wikipedia.org/wiki/Porsche%20Supercup%20Saksan%20Grand%20Prix%202012", "title": "Porsche Supercup Saksan Grand Prix 2012", "text": "Porsche Supercup Saksan Grand Prix 2012 oli Porsche Supercup -kauden 2012 kuudes osakilpailu, joka ajettiin 22. heinäkuuta Hockenheimringin moottoriradalla Saksassa. Kilpailu ajettiin Formula 1:sten Saksan GP:n ohessa.\n\nTulokset\n\nLähteet \n\nPorsche Supercup -kausi 2012"}
{"id": "1700370", "url": "https://fi.wikipedia.org/wiki/Henrik%20Johan%20af%20Forselles", "title": "Henrik Johan af Forselles", "text": "Henrik Johan af Forselles vuoteen 1767 Forsell (10. joulukuuta 1754 Loviisa – 13. huhtikuuta 1790 Loviisa) oli suomalainen ruukinpatruuna, joka sai vuorineuvoksen arvonimen.\n\nAf Forsellesin vanhemmat olivat Loviisan pormestari, ruukinpatruuna ja kauppaneuvos Jacob af Forselles ja Johanna Ulrika Schultz ja puoliso vuodesta 1785 Virginia Christina Sofia Carlsköld. Af Forselles tuli ylioppilaaksi Uppsalassa 1768 ja toimi ruukinpatruunana Lindesbergissä Ruotsissa vuoteen 1781. Suomessa hän oli tämän jälkeen Strömforsin ruukinpatruuna Ruotsinpyhtäällä kuolemaansa asti. Af Forselles omisti Ruotsinpyhtäällä Petjärven, Storbyn ja Ånäsin kartanot. Vuorineuvoksen arvonimen hän sai 1784. Af Forsellesin kuoltua vain 36-vuotiaana hänen leskensä Virginia johti Strömforsin ruukkia vielä yli viisikymmentä vuotta.\n\nSotaneuvos, valtiopäivämies Jakob af Forselles ja maaherra, everstiluutnantti Samuel af Forselles olivat Henrik af Forsellesin veljiä.\n\nLähteet\n\nSuomalaiset aateliset\nVuorineuvokset\nSuomalaiset ruukinpatruunat\nVuonna 1754 syntyneet\nVuonna 1790 kuolleet"}
{"id": "1526000", "url": "https://fi.wikipedia.org/wiki/Salalammi", "title": "Salalammi", "text": "Salalammi  on Päijät-Hämeessä Lahdessa ja Hollolassa Takkulan kylän lähellä sijaitseva lampi.\n\nMaantietoa \nLammen pinta-ala on 38 hehtaaria, se on 1,1 kilometriä pitkä ja 550 metriä leveä. Lammella on kartan mukaan 4 saarta.  Sen rantaviivan pituus on 3,2 kilometriä.\n\nVesistösuhteet \nLampi sijaitsee Kymijoen vesistössä (vesistöaluetunnus 14) Kymijoen alueen (14.1) Arrajoen valuma-alueella (14.16), jonka Seestanjoen valuma-alueeseen (14.165) se kuuluu. Lammen vedenpinnan korkeus on 106,6 metriä mpy.\n\nLähteet \n\nArrajoen valuma-alue\nBotin luomat artikkelit\nLahden järvet\nHollolan järvet"}
{"id": "1380175", "url": "https://fi.wikipedia.org/wiki/%C3%81ngelos%20Pl%C3%A9ssas", "title": "Ángelos Pléssas", "text": "Ángelos Pléssas (, kansainvälisesti usein Angelo Plessas, 1974, Kreikka) on kreikkalainen internettaiteilija. Pléssaksen Homo Cybersphericus -teos on osa ARS17+ Online Art -kokoelmaa.\n\nTeokset \n Homo Cybersphericus\n\nLähteet\n\nAiheesta muualla \n Ángelos Plessaksen kotisivut\n\nElävät henkilöt\nKreikkalaiset taiteilijat\nVuonna 1974 syntyneet"}
{"id": "1207264", "url": "https://fi.wikipedia.org/wiki/Antti%20H%C3%A4k%C3%A4mies", "title": "Antti Häkämies", "text": "Antti Häkämies (s. 13. helmikuuta 1986 Kotka) on suomalainen maastohiihtäjä. Hän edustaa Posion Pyrintöä ja hänen valmentajansa on Allan Maaninka. Häkämies on erikoistunut sprintteihin. Häkämies debytoi maastohiihdon maailmancupissa marraskuussa 2006 Rukalla ollen 51. perinteisen sprintissä. Ensimmäiset maailmancup-pisteensä hän saavutti maaliskuussa 2012 Lahdessa ollen perinteisen sprintin 29. Häkämiehen paras sijoitus maailmancupissa on 25. vuodelta 2012 Rukan perinteisen sprintistä. Häkämiehellä on myös yksi Suomen-mestaruuspronssi sprintistä vuodelta 2009.\n\nLähteet \n \n http://anli.sportsontheweb.net/hi_urheilijat.html \n\nSuomalaiset maastohiihtäjät\nVuonna 1986 syntyneet\nElävät henkilöt"}
{"id": "777291", "url": "https://fi.wikipedia.org/wiki/Me%C5%BEduret%C5%A1ensk%20%28Komi%29", "title": "Mežduretšensk (Komi)", "text": "Mežduretšensk (ven. ja komiksi Междуре́ченск) on kaupunkimainen taajama Komin tasavallan Udoran piirissä Venäjällä. Se sijaitsee Mezen ja Vaška -jokien välisellä alueella 41 kilometriä piirin keskuksesta Koslanista lounaaseen. Taajaman kautta kulkee Kotlasin ja Vorkutan väliseltä rautatieltä Mikunissa haarautuva sivurata. Asukkaita on 1 800 henkeä (vuonna 2009).\n\nPaikkakunta on saanut alkunsa vuonna 1970 rakennetusta bulgarialaisten metsureiden asutuksesta. Vuonna 1975 se sai kaupunkimaisen taajaman aseman. Vuonna 1989 asukkaita oli 3 300 henkeä.\n\nLähteet\n\nKomin tasavallan kaupunkityyppiset taajamat\nUdoran piiri"}
{"id": "587706", "url": "https://fi.wikipedia.org/wiki/Heidelbergin%20yliopisto", "title": "Heidelbergin yliopisto", "text": "Heidelbergin Ruprecht-Karls-yliopisto () on Heidelbergin kaupungissa Saksassa sijaitseva julkinen yliopisto. Se on perustettu vuonna 1386 ja on siten Saksan vanhin yliopisto ja yksi Euroopan vanhimmista.\n\nHeidelbergin yliopistossa on 12 tiedekuntaa: teologinen, oikeustieteellinen, lääketieteellinen (Heidelbergissa ja Mannheimissa), filosofian, modernien kielten, talous- ja yhteiskuntatieteellinen, käyttäytymistieteellinen ja kulttuurintutkimuksen, matematiikan ja tietojenkäsittelytieteen, kemian ja geotieteiden, fysiikan ja tähtitieteen sekä biotieteiden tiedekunta. The Times -lehden mukaan Heidelbergin yliopisto oli vuonna 2007 maailman 60:nneksi paras yliopisto. Se oli paras saksalaisista yliopistoista ja 16:nneksi paras eurooppalaisista.\n\nHeidelbergin yliopistossa on työskennellyt monia Nobel-palkittuja tutkijoita. Muun muassa seuraavat Nobelin palkinnon saaneet tutkijat ovat jossain uransa vaiheessa toimineet Heidelbergissä (suluissa palkintovuosi ja ala):\nPhilipp Lenard (1905, fysiikka)\nAlbrecht Kossel (1910, lääketiede)\nOtto Meyerhof (1922, lääketiede)\nRichard Kuhn (1938, kemia)\nWalther Bothe (1954, fysiikka)\nHans Jensen (1963, fysiikka)\nGeorg Wittig (1979, kemia)\nBert Sakmann (1991, lääketiede)\n\nLähteet\n\nAiheesta muualla \n\nYliopisto\nSaksan yliopistot\nSeulonnan keskeiset artikkelit"}
{"id": "951045", "url": "https://fi.wikipedia.org/wiki/Taidelajit%20kes%C3%A4olympialaisissa%201920", "title": "Taidelajit kesäolympialaisissa 1920", "text": "Vuoden 1920 kesäolympialaisissa kilpailtiin urheilun lisäksi myös taidelajeissa. Tämä oli toinen kerta kun taidelajit olivat mukana olympialaisten ohjelmassa. Mukana oli 11 osanottajaa viidestä eri maasta. Kategorioita oli viisi, jotka olivat arkkitehtuuri, kirjallisuus, kuvanveisto, maalaustaide ja musiikki. Töiden piti olla urheilun innoittamia.\n\nMitalistit\n\nLähteet\nArt Competitions at the 1920 Antwerpen Summer Games | Olympics at Sports-Reference.com\n\nViitteet\n\nKesäolympialaiset 1920\n1920"}
{"id": "710986", "url": "https://fi.wikipedia.org/wiki/Juha%20Kauppinen%20%28moukarinheitt%C3%A4j%C3%A4%29", "title": "Juha Kauppinen (moukarinheittäjä)", "text": "Juha Antti Kauppinen (s. 16. elokuuta 1986 Tampere) on suomalainen moukarinheittäjä. Hän edustaa Kangasalan Kisaa ja häntä valmentavat Jukka Kauppinen ja Harri Huhtala.\n\nKauppinen putosi karsintakilpailussa 19-vuotiaiden MM-kilpailuissa Grossetossa 2004. Hän sijoittui neljänneksi saman ikäluokan EM-kilpailuissa Kaunasissa 2005 heitettyään 6 kg:n moukaria 73,74 m. Hän edusti Suomea aikuisten maaottelussa ensimmäisen kerran Suomi–Ruotsi-maaottelussa 2008 sijoittuen neljänneksi.\n\nKauppinen sai pronssia Kalevan kisoissa 2009 sekä Kalevan kisoissa 2012. Hän heitti ennätyksensä 74,38 Helsingissä 24. toukokuuta 2009.\n\nLähteet \n\nSuomalaiset moukarinheittäjät\nVuonna 1986 syntyneet\nElävät henkilöt"}
{"id": "1374972", "url": "https://fi.wikipedia.org/wiki/EVGA", "title": "EVGA", "text": "EVGA on yhdysvaltalainen elektroniikkavalmistaja, joka aloitti 1999 näytönohjaimien ja emolevyjen valmistajana. Vuonna 2010 se laajensi pelihiiriin, pelikannettaviin, tietokoneiden koteloihin ja virtalähteisiin. Yhtiö ilmoitti syyskuussa 2022 luopuvansa NVIDIA-kumppanuudesta ja lopettavansa kokonaan näytönohjainten valmistamisen.\n\nLähteet\n\nAiheesta muualla \n\n Verkkosivut \n\nYhdysvaltalaiset tietotekniikkayhtiöt\nLaitteistovalmistajat"}
{"id": "1715607", "url": "https://fi.wikipedia.org/wiki/Poroveden%20ty%C3%B6v%C3%A4entalo", "title": "Poroveden työväentalo", "text": "Poroveden työväentalo oli Iisalmen (vuoteen 1970 asti Iisalmen maalaiskunnan) Niiralanniemen kylässä sijainnut työväentalo.\n\nHistoriaa\nPoroveden työväenyhdistys liittyi Suomen Työläisliittoon helmikuussa 1910, eli se oli luultavasti perustettu vuonna 1909 tai 1910. Yhdistys onnistui hankkimaan talon nopeasti, ja jo syksyllä 1910 se järjesti iltamat omalla talollaan. Vuonna 1911 yhdistys oli jo ajautunut konkurssiin. Huhtikuussa 1911 yhdistykselle kuuluvat rakennukset sekä rakennustarvikkeita, kuten tiiliä ja lautoja, myytiin huutokaupalla. Ennen huutokauppaa, alkuvuodesta 1911, Niiralanniemen työväenyhdistys piti kokouksen ja näytelmäiltamat Poroveden työväenyhdistyksen konkurssipesän talolla.  Ei ole tiedossa, mikä taho talon lopulta osti. \n\nPoroveden työväenyhdistys perustettiin jossain vaiheessa uudestaan, ja vuonna 1926 sillä oli jälleen oma talo, missä järjestettiin tanssit. Yhdistys lakkautettiin 1930-luvun alussa kommunistilakien nojalla, ja talo myytiin pakkohuutokaupassa vuonna 1933 Ylä-Savon osuusliikkeelle. Talon myöhemmistä vaiheista ei ole tietoa.\n\nLähteet \n\nTyöväentalot\nIisalmen rakennukset ja rakennelmat"}
{"id": "590525", "url": "https://fi.wikipedia.org/wiki/Rikkaat%20Internet-sovellukset", "title": "Rikkaat Internet-sovellukset", "text": "Rikkaat Internet-sovellukset on käännös englanninkielisestä käsitteestä Rich Internet Applications (RIA). Nämä ovat internet-sovelluksia, joiden ominaisuudet ja toiminnallisuus muistuttavat perinteisiä tietokoneiden sovellusohjelmia. Rikkaissa Internet-sovelluksissa sovelluksen latauksen jälkeen suuri osa prosessoinnista tapahtuu selaimessa. Selain ja palvelin kommunikoivat asynkronisesti. Käyttöliittymän toteutuksessa on käytetty korkeaa interaktiotasoa tarjoavia komponentteja. Asiakkaan puoleinen osa sovelluksesta voidaan toteuttaa joko Web-selaimen päällä toimivilla tekniikoilla tai Web-toimitusta hyödyntävillä tekniikoilla. RIA-teknologioita ovat esimerkiksi Ajax, Adobe Flex Adobe Air ja Microsoftin Silverlight.\n\nEsimerkkejä RIA:lla toteutetuista Internetsivustoista\n\nYoutube (toteutettu Adobe Flexillä)\nJokakoti (toteutettu Adobe Flexillä)\nTraxmeet (toteutettu Adobe Flexillä)\n\nAiheesta muualla\nPoikonen, Mikko Matias: Rikkaat Internet-sovellukset - Kandidaatintutkielma, Jyväskylän Yliopisto 2006\n\nWorld Wide Web"}
{"id": "55123", "url": "https://fi.wikipedia.org/wiki/Etel%C3%A4-Sulawesi", "title": "Etelä-Sulawesi", "text": "Etelä-Sulawesi  on Sulawesin saarella sijaitseva Indonesian provinssi. Etelä-Sulawesin suurin kaupunki ja pääkaupunki on Makassar. Alueen pinta-ala on 46 717 neliökilometriä ja asukasluku noin 8 010 700 (vuonna 2010). Provinssia rajaavat merialueet ovat Makassarinsalmi, Floresinmeri ja Boninlahti. Etelä-Sulawesilla on yhteistä maarajaa Länsi-Sulawesi, Keski-Sulawesin ja Kaakkois-Sulawesin provinssien kanssa. Vuonna 2004 osa Etelä-Sulawesista erotettiin omaksi Länsi-Sulawesin provinssikseen.\n\nEtelä-Sulawesin väestöstä runsaslukuisimmat kansat ovat bugisit ja makassarit.\n\nLähteet \n\nIndonesian provinssit\nSulawesi"}
{"id": "149634", "url": "https://fi.wikipedia.org/wiki/Sunna", "title": "Sunna", "text": "Sunna ( ’tapa’; monikko , sunan) on islamissa profeetta Muhammedin elämäntapa, joka välittyy perimätiedon eli hadith-kirjoitusten kautta. Islamin pääsuuntauksessa sunnalaisuudessa sunna tarkoittaa profeetan sanomisia ja määräyksiä. Sunnalaisuuden mukaan ne ovat jumalallista johdatusta, joita muslimit ovat velvollisia seuraamaan. Islamin toisessa pääsuuntauksessa šiialaisuudessa sunna tarkoittaa myös profeetta Muhammadia seuranneiden kahdentoista imaamin sanomisia ja määräyksiä.\n\nSunna on Koraanin ohella toinen ja todellisuudessa tärkein islamilaisen lain lähde, sillä Koraani sisältää vain vähän lakimääräyksiä. Idea profeetan esikuvasta lakien lähteenä tulee islamiin juutalaisuudesta. Mooses oli saanut Jumalalta pyhän kirjan eli Tooran, jonka määräyksiä kansan tuli noudattaa. Kun kaikkea ei löytynyt sieltä, piti seurata myös Mooseksen esikuvaa, sunnaa. Sunnan sisällöstä kertoi halakha-laki (hepr. 'polku'), joka vastaa islamilaista šariaa (arab. 'polku').\n\nEi tiedetä varmasti, milloin Muhammedin sunna muuttui islamilaisen lain lähteeksi. Profeetan sunna mainitaan toisena oikeuslähteenä Jumalan sanan ohella Medinan pyhäkön piirtokirjoituksessa vuonna 752.  Vielä tuolloin sunna saattoi silti viitata vielä Mooseksen lakiin. Saksalainen islamintutkija Joseph Schacht on arvellut, että vasta al-Shafi alkoi 800-luvulla liittää sunnan eli Jumalan tahdon mukaisen elämän profeetta Muhammedin elämäntapaan. Al-Shafista tuli hänen nimeään kantavan lakikoulukunnan perustaja\n.\n\nKatso myös \n Fiqh\n\nLähteet\n\nViitteet \n\nIslamilaiset käsitteet"}
{"id": "729718", "url": "https://fi.wikipedia.org/wiki/Valajaskosken%20vesivoimalaitos", "title": "Valajaskosken vesivoimalaitos", "text": "Valajaskosken voimalaitos on Kemijoki Oy:n omistama vesivoimalaitos Kemijoessa Rovaniemellä noin 15 kilometriä kaupungista alavirtaan eli etelään.\n\nVoimala \nVoimalan alueella on maapatoa 370 metriä, korkeimmillaan 26 metriä, sekä betonipatoa 158 metriä. Voimalapadossa on neljä tulva-aukkoa. Voimalan putouskorkeus on 11,5 metriä, ja siinä on kolme pystyakselista koneistoa. Niissä on Kaplan-turbiinit, jotka tuottavat tehoa yhteensä 101 MW eli kukin 33,6 MW. Koneistot peruskorjattiin vuosina 2001–2003. Peruskorjauksen ja vuonna 2003 tehdyn perkauksen jälkeen voimalan teho nousi 31 MW. Koneistojen turbiinien juoksupyörän halkaisija on 6,756 metriä ja pyörimisnopeus 75 kierrosta minuutissa. Keskivesiolosuhteissa voimalan vuotuinen energiantuotto on 365 GWh, kun rakennusvirtaama on 1 050 m³ vettä sekunnissa. \n\nVoimalan yläkanava on 150 metriä ja alakanava 330 metriä pitkä. Alakanavan pohjan leveys on 95 metriä.\n\nValmetin Rautpohjan tehdas Jyväskylästä toimitti voimalaitoksen patoon kolme patoluukua, joiden koko on 16*14,4 metriä ja yhden kooltaan 16*10,4 metriä. Ne olivat kaikkien aikojen suurimmat Rautpohjan tehtaan valmistamat voimalaitoksen patoluukut. Patoluukkujen valmistaminen lopetettiin tämän tilauksen jälkeen ja tehdas keskittyi pelkästään paperikoneiden valmistamiseen.\n\nPatoallas \nValajaskosken voimalan altaan pinta-ala on 1 400 hehtaaria eli 14 km². Se on 13,1 kilometriä pitkä ja 9,8 kilometriä leveä. Järven rantaviivan pituus on 81 kilometriä. Patoaltaan vedenpinnan korkeus on 74,1 metriä mpy.\n\nHistoriaa \nVoimalaitos valmistui vuosien 1957 ja 1960 välisenä aikana. Työvoimaa rakennustöissä oli enimmillään noin 1 400 henkeä. Voimalan suunnittelusta vastasi Imatran Voima Oy, arkkitehtina toimi Kai Blomstedt ja rakennustyömaan päällikkönä diplomi-insinööri Hemmo Arponen.\n\nVesistösuhteet \nJärvi kuuluu Kemijoen vesistössä (vesistöaluetunnus 65) Ala-Kemijoen alueella (65.1) Petäjäskosken voimalaitoksen alueeseen (65.13), jonka Niskanperän alueella (65.132) patoallas sijaitsee.\n\nValajaskosken voimalan altaan alueella on 20 yli hehtaarin kokoista järveä tai lampea, jotka laskevat suoraan tai välillisesti järveen. Niistä huomattavimpia ovat Salmijärvi (128 ha), Harjulampi (43 ha) ja \nKeinuvuopaja (24 ha), joita erottaa joesta penger tai kannas. Rautiojärvi (22 ha) laskee altaaseen Paavonojaa myöten ja Mäntylampi (10 ha) Povariojaa myöten Illinvuopajaan.\n\nKatso myös \n Luettelo Suomen vesivoimalaitoksista\n\nLähteet\n\nRovaniemen rakennukset ja rakennelmat\nAla-Kemijoen alue\nSuomen vesivoimalat\nSuomen padot"}
{"id": "147433", "url": "https://fi.wikipedia.org/wiki/Blekinge", "title": "Blekinge", "text": "Blekinge on yksi Ruotsin maakunnista. Se sijaitsee Etelä-Ruotsissa Götanmaan pääalueella. Blekingen pinta-ala on 2 918,9 km². Vuoden 2011 lopussa maakunnassa oli 152 979 asukasta, joten väestötiheys oli 52,4 asukasta neliökilometriä kohti.\n\nAlueeltaan Blekinge vastaa samannimistä Blekingen lääniä. Etelässä ja idässä maakunta rajoittuu Itämereen. Blekingen naapurimaakunnat ovat lännessä Skåne ja pohjoisessa Småland. Blekinge kuului Tanskalle vuoteen 1658 asti, jolloin se liitettiin Ruotsiin Roskilden rauhassa.\n\nBlekingessä on viisi kuntaa, jotka ovat:\n Karlshamnin kunta\n Karlskronan kunta\n Olofströmin kunta\n Ronnebyn kunta\n Sölvesborgin kunta\nNäiden kuntien keskustaajamista Karlshamn, Karlskrona, Ronneby ja Sölvesborg ovat entisiä kaupunkeja, ja Olofström on entinen kauppala.\n\nBlekingessä on 950 järveä, 12 jokea ja 800 saarta. Suurin järvi on nimeltään Halen. Maakunnan korkein kohta on Boafallsbacke, joka kohoaa 180 metrin korkeuteen. Maakuntalintu on pähkinänakkeli.\n\nBlekingessä on monipuolista teräs-, tekstiili- ja koneteollisuutta. Maataloudessa viljellään perunaa, sokerijuurikasta ja viljaa. Alue on tunnettua urheilukalastusseutua, jonka keskuksena toimii Mörruminjoki.\n\nVäestönkehitys\n\nVäestö lääneittäin\nBlekingessä oli vuoden 2011 lopussa yhteensä 152 979 asukasta, jotka kaikki asuivat Blekingen läänissä. Blekingen lääni kuuluu kokonaan Blekingen maakuntaan.\n\nHistoria\nBlekingestä Vångin kylän läheltä Västra Vångista on löytynyt maahan kaivettuja vanhoja roomalaisaikaisia kultaesineitä. Ensimmäiset löydöt tehtiin 1865, jolloin lapioon osui harvinaisen suuri viikinkiajan koru- ja raha-aarre. Vuonna 2004 löytyi ojitustöissä kelttiläistyylinen pronssinaamio. Blekingen museo kiinnostui löydöistä, ja vuonna 2012 alettiin selvittää, löytyisikö metalliesineitä lisää, ja maatutkilla löytyi muun muassa litteitä kultaesineitä, joiden on tulkittu osoittavan että asukkaita on ollut Rooman armeijan palveluksessa, ja palkaksi saamiaan kultarahoja he ovat takoneet uuteen muotoon. Löytöihin kuuluu myös viisi pronssipatsasta ja pronssiesineiden katkelmia.\n\nAlueen löydöt on ajoitettu ajanlaskun alun tienoilta varhaiskeskiajalle. Löytöpaikka Västra Vång on edullinen sijaintinsa vuoksi. Löydöt on kaivettu esiin kukkulalta, jonka arvioidaan olleen palvontapaikka. Esineet tulevat näytteille Blekingen museoon.\n\nSuomalaisväestö\nSuomesta siirrettiin vuosina 1681–1682 Blekingen seudulle ja Smoolantiin tuhat suomalaista merisotilasta. Syynä oli Ruotsin laivaston väentarve ja toisaalta halu ruotsalaistaa Tanskalta vallattu alue.\n\nViestimet\nSeudun verkkopaikallislehti on BLT/Sydöstran, joka muodostui kun Blekinge läns tidning osti Sydöstran-lehden 2003 ja lehdet perustivat yhteisen verkkosivun 2011.\n\nLähteet\n\nAiheesta muualla\n\n Blekinge teoksessa Nordisk familjebok (\"Uggleupplagan\", 1904–1926) \n VisitSweden - Ruotsin matkailun virallinen verkkosivusto - Blekinge \n Blekinge- officiel besöksguide \n Blekingen teknillinen korkeakoulu \n Lääninhallitus \n Lääninmuseo \n\nBlekingen lääni\nRuotsin maakunnat"}
{"id": "420321", "url": "https://fi.wikipedia.org/wiki/Milou", "title": "Milou", "text": "Milou on sarjakuvahahmo Tintin koira Tintin seikkailut -sarjakuvissa. Milou on uskollinen, sankarillinen ja neuvokas valkoinen karkeakarvainen kettuterrieri, joka pelastaa Tintin hengen useita kertoja.\n\nTausta\nSarjakuvapiirtäjä Hergé loi Miloun jo Tintin ensimmäiseen seikkailuun Tintti Neuvostojen maassa (1929), ja se oli Tintin rinnalla sarjan loppuun asti. Milou on rodultaan karkeakarvainen kettuterrieri. Rotu oli vuoden 1929 tienoilla suosittu rohkeutensa, luonteensa ja älykkyytensä johdosta, joskin valkoinen oli sille epätavallinen väri. Myös Hergén suosiman lounasravintolan omistajalla oli kettuterrieri. Milou sai nimensä Hergén teini-iän ihastuksen Marie-Louise Van Cutsemin lempinimestä, joka oli myös Milou. Sarjakuvan Milou on kuitenkin uroskoira, minkä näkee siitä, että se nostaa takajalkaa, rehentelee sekä vikittelee tyttökoiria.\n\nPiirteet\nMilou on perso ruoalle, juomalle ja nukkumiselle. Sen suosikkiruokaa on kana, jota sen nähdään ahmivan useissakin albumeissa. Myös luut ovat Miloun herkkua, ja se pitää myös viskistä, minkä seurauksena se toikkaroikin usein humalassa. Vaikka Milou onkin terrierille tyypillisesti rohkea koira, sillä on araknofobia eli Milou pelkää hämähäkkejä.\n\nMiloulla on tarkka vaisto, sillä se tunnistaa epäilyttävät tyypit ennen isäntäänsä. Milou kommentoi Tintin edesottamuksia ironisesti ja varoitellen etenkin sarjan avausalbumeissa, kunnes kapteeni Haddock omaksuu kommentoijan roolin ja siirtää Miloun hiukan taka-alalle. Inhimillisistä piirteistään huolimatta Milou käyttäytyy usein myös kuin tavallinen koira: se nuuhkii, jäljittää, puree ja haukkuu.\n\nLähteet\n\nViitteet\n\nTintti-sarjakuvan hahmot\nKuvitteelliset koirat"}
{"id": "1615624", "url": "https://fi.wikipedia.org/wiki/Nikita%20Aleksandrov", "title": "Nikita Aleksandrov", "text": "Nikita Igorjevitš Aleksandrov (; s. 16. syyskuuta 2000 Burgwedel, Saksa) on venäläinen jääkiekkoilija, joka pelaa NHL-seura St. Louis Bluesin organisaatiossa. Aleksandrov on pelipaikaltaan keskushyökkääjä, mutta hän osaa pelata myös laidassa.\n\nUra\n\nSeuraura \nAleksandrov syntyi ja vietti suurimman osan lapsuudestaan Saksassa, jossa hänen isänsä Igor pelasi suurimman osan urastaan. Nikita Aleksandrovin kasvattajaseura on Iserlohner EC. Kaudella 2015–2016 hän oli tehoilla 38+37=75 seuran C-nuorten paras pistemies ja syöttäjä. Aleksandrov sijoittui koko Schüler-BL:n maalipörssissä kuudenneksi ja pistepörssissä kahdeksanneksi. Hän voitti myös tehoilla 7+7=14 pudotuspelien piste- ja syöttöpörssin sekä jakoi maalipörssin voiton EC Bad Tölzin Filip Varejckan kanssa. Sioux Falls Stampede varasi Aleksandrovin 287. pelaajana USHL:n varaustilaisuudessa 2006. Hän jatkoi kaudella 2016–2017 kuitenkin Iserlohnissa. Aleksandrov voitti seuran U19-junioreiden sisäisen piste-, maali- ja syöttöpörssin tehoilla 32+29=61, joilla hän jakoi koko Deutsche Nachwuchsligan maalipörssin neljännen sijan Jungadler Mannheimin Luca Gläserin kanssa ja sijoittui pistepörssissä viidenneksi. Aleksandrov voitti myös Iserlohnin sisäisen tehotilaston lukemalla +32.\n\nQMJHL-joukkue Charlottetown Islanders varasi Aleksandrovin 50. pelaajana CHL:n varaustilaisuudessa 2017. Hän siirtyi joukkueeseen kaudeksi 2017–2018. Aleksandrov teki siellä tulokaskaudellaan 66 runkosarjaottelussa tehot 13+18=31 sekä 18 playoff-ottelussa tehot 7+10=17, joilla hän voitti Islandersin sisäisen pistepörssin. Kaudella 2018–2019 Aleksandrov oli tehoilla 27+34=61 joukkueen toiseksi paras pistemies Daniel Hardien jälkeen. Neljännesvälierissä hän oli Islandersin paras maalintekijä neljällä osumallaan. Aleksandrov pelasi kauden aikana myös CHL Top Prospects Gamessa.\n\nSt. Louis Blues varasi Aleksandrovin toisella kierroksella 62. pelaajana NHL:n varaustilaisuudessa 2019. Jo saman vuoden elokuussa hän teki seuran kanssa kolmivuotisen tulokassopimuksen. Aleksandrov pelasi kauden 2019–2020 vielä Charlottetown Islandersin QMJHL-joukkueessa, jonka varakapteeniksi hän nousi. Aleksandrov voitti joukkueen sisäisen piste- ja syöttöpörssin tehoilla 23+31=54. Hän oli pelaamatta alkukauden 2020–2021, kunnes vuoden 2021 vaihteessa Blues lainasi Aleksandrovin loppukaudeksi SM-liigajoukkue KooKoohon. Hän pelasi ensimmäisen miesten pääsarjaottelunsa 13. tammikuuta 2021 vieraissa Kalevan Palloa vastaan. Aleksandrov merkittiin heti KooKoon ykkösketjun vasempaan laitaan Kyle Platzerin ja Ahti Oksasen viereen. Hän sai ottelussa jääaikaa 14.53 minuuttia ja Aleksandrov keräsi teholukeman –1. Ensimmäisen pääsarjamaalinsa hän teki 23. helmikuuta 2021 Helsingin IFK:ta vastaan. Kaikkiaan Aleksandrov pelasi SM-liigassa kauden aikana 28 runkosarjaottelua tehopistein 3+6=9 ja kaksi playoff-ottelua ilman tehopisteitä. Kauden jälkeen, huhtikuussa 2021 hän liittyi AHL-joukkue Utica Cometsin vahvuuteen.\n\nMaajoukkueura \n\nAleksandrov pelasi alle 20-vuotiaiden MM-kilpailuissa vuonna 2020, jolloin hän voitti hopeaa. Aleksandrov jakoi Venäjän sisäisen syöttöpörssin voiton Grigori Denisenkon kanssa kuudella syöttöpisteellään. Hänet valittiin Kanadaa vastaan pelatun finaaliottelun päätteeksi joukkueensa ottelun parhaaksi pelaajaksi.\n\nMuuta \nAleksandrovin isoveli Artjom pelasi kaudella 2020–2021 hyökkääjänä Saksan kolmanneksi korkeimmalla sarjatasolla Oberliga-joukkue Höchstadter EC:ssä. Hänellä on myös Saksan kansalaisuus. Veljesten isä Igor Aleksandrov pelasi omalla urallaan hyökkääjänä Neuvostoliiton mestaruussarjassa, Kansainvälisessä liigassa, Superliigassa, AHL:ssä, Norjassa ja Saksassa. Hän hankki pelaajauransa aikana myös Saksan kansalaisuuden.\n\nTilastot\n\nLähteet\n\nViitteet \n\nVenäläiset jääkiekkoilijat\nSt. Louis Bluesin pelaajat\nSt. Louis Bluesin varaamat pelaajat\nVuonna 2000 syntyneet\nElävät henkilöt"}
{"id": "539243", "url": "https://fi.wikipedia.org/wiki/Rooman%20maakunta", "title": "Rooman maakunta", "text": "Rooman maakunta () oli yksi Italian maakunnista. Vuoden 2015 alussa sen korvasi Rooman metropolikaupunki. Maakunta sijaitsi Latiumin alueella Italian keskiosissa. Maakunta sisälsi Rooman metropolialueen, mutta myös maaseutua, etenkin maakunnan pohjoisosissa.\n\nRooman maakunnan pinta-ala oli 5 352 neliökilometriä ja asukasluku toiminnan päättyessä 4 321 244. Maakunta muodostui 121 kunnasta, pääkaupunki oli Rooma.\n\nMaakunnan suurimmat kunnat väkiluvultaan olivat:\n\nLähteet \n\nItalian entiset maakunnat\nRooman metropolikaupunki"}
{"id": "1298060", "url": "https://fi.wikipedia.org/wiki/Uusi%20tasavalta", "title": "Uusi tasavalta", "text": "{{Kuvitteellinen valtio\n| nimi             = Uusi Tasavalta\n| lippu            = \n| lippukoko        = 250px\n| lipputeksti      = \n| vaakuna          = SWNewRepublicCanon.jpg\n| vaakunakoko      = 200px\n| vaakunateksti    = \n| kartta           = \n| karttakoko       = 250px\n| karttateksti     = \n| motto            = \n| valtiomuoto      = Parlamentaarinen liittotasavalta\n| kieli            = Galaktinen peruskieli\n| hallitsija       = Kansleri:\n| perustettu       = 5 ABY\n| lakkautettu      = 34 ABY\n| asukasluku       = \n| pääkaupunki      = Vuorotteleva:| valuutta         = Galaktiset krediitit\n| muut kaupungit   = \n| sijainti         = \n| edeltäjä         = Kapinaliitto\n| seuraaja         = \n| teokset          = Tähtien sota\n| ensiesiintyminen = \n}}Uusi tasavalta' () on fiktiivinen hallitus Tähtien sota -universumissa. Se on galaksia demokraattisesti johtava hallitus, joka toimi alkuperäisen Galaktisen tasavallan periaatteilla. Uudesta tasavallasta on esiintynyt erilliset versiot virallisessa kaanonissa ja Star Wars Legends -jatkumossa. Virallisen kaanonin versio teki ensiesiintymisensä elokuvassa Star Wars: The Force Awakens (2015).\n\n Kuvaus \n Kaanon \n Alkuperä \nKun Liittouma Tasavallan palauttamiseksi (eli Kapinaliitto) voitti Galaktisen Imperiumin Endorin taistelussa, se muodosti itsensä Uudeksi tasavallaksi. Uuden tasavallan tavoitteena oli palauttaa galaksiin vapaus ja demokratia, niin kuin Vanhan tasavallan aikoina. Ensimmäiseksi kansleriksi valittiin Mon Mothma ja alkuperäiseksi pääplaneetaksi hänen kotiplaneettansa Chandrila. Mutta myöhemmin päätettiin, että senaatin istuntopaikka vaihtelisi tietyin väliajoin Tasavallan jäsenmaailmojen välillä, toisin kuin Vanha tasavalta ja Imperiumi, joiden pääplaneettana toimi Coruscant.\n\n The Force Awakens \nElokuvassa Star Wars: The Force Awakens, 30 vuotta Endorin taistelun jälkeen, Uusi tasavalta oli syrjäyttänyt Imperiumin galaksia johtavana hallintoelimenä, mutta sen pyrkii syrjäyttämään Imperiumin jäänteistä muodostunut järjestö nimeltä Ensimmäinen ritarikunta. Estääkseen heidän aikeensa, osa Uuden tasavallan senaatista tukee epävirallisesti Leia Organan johtamaa ja Kapinaliiton entisten jäsenten muodostama järjestöä nimeltä Vastarinta. Uuden tasavallan nykyisenä pääplaneettana toimi Hosnian Prime, jonka Ensimmäinen ritarikunta tuhosi testatessaan Tähdentappajatukikohtansa superasetta kyseisen planeetan aurinkokuntaan. Superase tuhosi suuren osan Tasavallan laivastosta, senaatin ja koko kyseisen aurinkokunnan, tappaen samalla miljoonittain siviilejä, senaattoreita ja merkkihenkilöitä. Vastarinta kuitenkin tuhosi Tähdentappajatukikohdan pian Hosnianin aurinkokunnan tuhon jälkeen.\n\n Kirjat \nRomaanissa Aftermath kerrotaan Uuden tasavallan muodostumisesta sekä sen taistelusta Imperiumin jäljelle jääneitä joukkoja vastaan. Osa Imperiumin joukoista kävi taistelua Uutta tasavaltaa vastaan, muiden vetäytyessä Ulkokehän planeetoille sekä galaksin tuntemattomille lohkoille. Imperiumin joukot yrittivät vallata haltuunsa ennestään tuntemattomia planeettoja, mitä Uusi tasavalta yritti sabotoida propagandan avulla.\n\nRomaanissa Lost Stars Uusi tasavalta sai vallattua Naboon ja Thane Kyrellin johtama Corona-lentue puolusti sitä Imperiumilta. Kun Endorin taistelusta oli kulunut vuosi, Uuden tasavallan joukot kävivät ratkaisevan taistelun Imperiumin joukkoja vastaan aavikkoplaneetta Jakkulla. Estäkseen Uutta tasavaltaa valtaamasta tähtihävittäjä Inflictoria, komentaja Ciena Ree antoi teki sillä pakkolaskun planeetan pinnalle. Tämä jätti planeetan maaston Uuden tasavallan sekä Imperiumin sotakoneiden hylkyjen, mukaan lukien Inflictorin hylyn, roskaamaksi.The Force Awakensin kuvasanakirjan mukaan senaatin ensimmäisiä päätöksiä olivat aseistariisuntalaki, jolla Uuden tasavallan armeija muutettiin pelkäksi rauhanturvajärjestöksi, sekä aselepo Imperiumin jäljellä olevien upseerien kanssa. Leia Organa oli harvoja, jotka eivät uskoneet Imperiumin aikovan pitää lupauksia. Elokuvan tapahtumien aikaan suurin osa senaatista ei uskonut Imperiumin jäänteiden rikkoneen aseleposopimuksen asettamia säädöksiä. Lisäksi kanslerina toimiva tarsunt-rodun edustaja Lanever Villecham piti uusien kauppareittien solmimista tärkeämpänä. Osa senaattoreista oli kuitenkin alusta asti ottanut varoitukset ritarikunnasta vakavasti ja näin Vastarinta oli epävirallisesti saanut senaatin tuen.\n\nRomaanin Bloodline mukaan, kuusi vuotta ennen The Force Awakensin tapahtumia, senaatti oli jakautunut kahtia. populisteihin ja sentristeihin. Populistit, joihin Leia kuului, halusivat Tasavallan jäsenmaailmojen säilyttävän täyden suvereeniutensa, kun taas sentristit kannattivat vahvempaa hallintoa ja sotilaallisempaa toimintaa. Sentristit ehdottivat kanslerin viran korvaamista \"ensimmäisen senaattorin\" senaatin sisäisten erimielisyyksien hälventämiseksi. Leia asettui populistien ehdokkaaksi, mutta Darth Vaderin paljastuttua hänen biologiseksi isäkseen, hän joutui eroamaan senaatista.\n\nKirjan Star Wars Propaganda: A History of Persuasive Art in the Galaxy mukaan, kun totuus Leian todellisista vanhemmista paljastui, sentristien ja näiden kannattajien edustamat aurinkokunnat saivat luvan erota Uudesta tasavallasta, koska Uusi tasavalta ei halunnut uutta sotaa. Imperiumin jäänteet ja sentristit muodostuivat virallisesti Ensimmäiseksi ritarikunnaksi, jonka keulakuvana sentristit toimivat, samaan aikaan, kun todelliset johtajat, yksinvaltias Snoke sekä Leian poika Kylo Ren, kasvattivat armeijaa laajamittaista sotaa varten.\n\n Videopelit \nUusi tasavalta vahvistettiin ensi kertaa osaksi Tähtien sodan virallista kaanonia, kun vuoden 2015 videopelin Star Wars: Battlefront ladattavan lisäsisällön kerrottiin sijoittuvan Jakkun taisteluun.\n\n Legends X-wing -kirjasarja kuvaili kuinka Kapinaliitto oli tuhottuaan toisen Kuolemantähden levittänyt sanaa ympäri galaksia. Sekä siviilit että muut kapinalliset ylistivät Tasavallan paluuta ja kuukausi tämän jälkeen, Uusi tasavalta perustettiin ja siihen kuului aluksi vain kahdeksan poliitikkoa: Chandrilan edustaja Mon Mothma, Alderaanin edustaja prinsessa Leia Organa, Kohtlisin edustaja Borsk Fey'lya, Dacin edustaja amiraali Gial Ackbar, Sullustin edustaja Sian Tevv, Corellian edustaja Doman Beruss, Kashyyykin edustaja Kerrithrarr sekä Elomin edustaja Verrinnefra B'thog Indriummsegh.\n\n Lähteet \n Huomioita \n\n Viitteet \n\nAiheesta muualla\n Uusi tasavalta Tähtien sodan'' virallisilla sivuilla \n Uusi tasavalta Wookieepediassa \n Uusi tasavalta Jedipediassa\n\nTähtien sodan järjestöt\nKuvitteelliset valtiot"}
{"id": "851424", "url": "https://fi.wikipedia.org/wiki/Rietavasin%20kunta", "title": "Rietavasin kunta", "text": "Rietavasin kunta () on yksi Liettuan kuudestakymmenestä kunnasta, joka sijaitsee Telšiain läänissä. Vuonna 2008 kunnan väkiluku oli 10 085 asukasta. Hallinnollisena keskuksena toimii Rietavas.\n\nAsutuskeskukset\n\nKaupungit\nRietavas (hallinnollinen keskus)\n\nKauppalat\nTverai\nDaugėdai \nMedingėnai\n\nKylät\nSauslaukis\nDaugėdai\nLabardžiai\nMedingėnai\nVatušiai\nPelaičiai\nGiliogiris\nBudrikiai\n\nLähteet\nPortrait of the Regions of Lithuania\n\nAiheesta muualla\n\nKunnan virallinen sivusto  \n\nLiettuan kunnat\nTelšiain lääni"}
{"id": "241747", "url": "https://fi.wikipedia.org/wiki/The%20Duplo%21", "title": "The Duplo!", "text": "The Duplo! on vuonna 1996 perustettu helsinkiläinen rockyhtye. Alun perin garage rock -juurista ponnistaneen orkesterin myöhempi tuotanto on ollut paikoitellen kokeilevaa ja erilaisia elektronisia soittimia sekä konemusiikin keinoja hyödyntävää, unohtamatta kuitenkaan alkuperäisiä rockvaikutteita.\n\nThe Duplon perustajajäsenistä Aleksi Pahkala ja Lasse Joutsenkunnas soittavat orkesterissa yhä. Alkuperäisessä kokoonpanossa rumpuja soitti mediapersoona Wallu Valpio. Yhtye on julkaissut kaksi albumia, We Love Duplo! (Stupido Records, 1999) ja Rainbow (Stupido Records, 2002).\n\nVuonna 2016 yhtye palasi alkuperäiseen kokoonpanoonsa ja julkaisi uuden singlen.\n\nJäsenet\n\nNykyiset jäsenet \n\nAleksi Pahkala – laulu, kitara\nLasse Kiehelä – basso\nTommi Forsström – rummut\n\nEntiset jäsenet \nWallu Valpio – rummut\nJanne Nissilä – rummut\nJanne Kuusela – koskettimet\nJanne Lehtinen – koskettimet\nJohannes Apponen – kitara\nTeemu Fiilin – elektroniset laitteet\n\nJulkaisut\n\nAlbumit \n We Love Duplo! (1999)\n Rainbow (2002)\n\nSinglet ja EP:t \n Time to Fight, Time to Kill 7\" (1997)\n I'm The King 7\" (1998)\n The Cold Ring Of Rock'n'Roll 7\" (1998)\n Summer Of '99 CDS (1999)\n Unite People Unite! CDS (2002)\n\nKokoelmat \n V/A: Moon Bowl 7\" (1998)\n\nLähteet\n\nViitteet\n\nAiheesta muualla \n \n\nSuomalaiset rockyhtyeet"}
{"id": "1618688", "url": "https://fi.wikipedia.org/wiki/Pes%C3%A4pallon%20miesten%20Halli-SM%202020", "title": "Pesäpallon miesten Halli-SM 2020", "text": "Pesäpallon Halli-SM 2020 oli Suomen Pesäpalloliiton hallimestaruuskilpailujen 27:s kausi. Kauteen osallistuvat kaikki 14 Superpesis-joukkuetta. Turnauksen lohkovaihe järjestettiin 12. tammikuuta – 1. maaliskuuta 2020. Lopputurnaus oli tarkoitus järjestää 14. – 15. maaliskuuta Kuortaneella. Lopputurnaus kuitenkin peruttiin vain kaksi päivää ennen sen alkamista koronaviruspandemian vuoksi. Näin ollen turnaus jäi lopulta ratkaisematta.\n\nJoukkueet\n\nSarjajärjestelmä \nAlkulohkot pelattiin yksinkertaisena sarjana kahdessa neljän ja kahdessa kolmen joukkueen alkulohkossa. Lohkojako perustui joukkueiden maantieteelliseen sijoittumiseen. Alkulohkojen ottelut pelattiin hajautetusti eri puolilla Suomea. Alkulohkojen voittajat selviytyivät Kuortaneen lopputurnaukseen. Ne järjestettiin paremmuusjärjestykseen, ja paras lohkovoittaja olisi kohdannut neljänneksi parhaan sekä toiseksi paras kolmanneksi parhaan välierissä. Välierien voittajat olisivat edenneet loppuotteluun ja häviäjät pronssiotteluun. Välieriä ja mitaliotteluita olisi pelattu vain yhdet.\n\nLohkovaiheessa paremmuusjärjestys ratkaistiin seuraavalla kaavalla:\n1) Pisteet\n2) Voitetut ottelut\n3) Kolmen pisteen voitot\n4) Jaksoero (voitetut-hävityt)\n5) Juoksuero\n6) Voitetut jaksot\n7) Tehdyt juoksut\n\nLohkovoittajavertailussa noudatettiin samaa kaavaa suhteuttamalla lukemat pelattujen otteluiden määrään, sillä A ja D-lohkon voittajat olivat pelanneet alkulohkossa vähemmän otteluita kuin muut.\n\nOttelut käytiin säännöiltään lähes tavallisten pesäpallo-otteluiden tavoin. Supervuoropareja ei tosin käytetty, vaan tasatilanteesta seurasi suoraan kotiutuslyöntikilpailu.\n\nAlkulohkot\n\nLohko A \n\nAreena: Ouluhalli, Oulu\n\nLohko B \n\nAreenat: Joensuu Areena, Joensuu & Aviasport Areena, Imatra\n\nLohko C \n\nAreena: Seinäjoki-areena, Seinäjoki\n\nLohko D \n\nAreena: Tampereen Messu- ja Urheilukeskus, Tampere\n\nLohkovoittajien vertailu \nVälieräpareja määritettäessä joukkueiden tulokset suhteutettiin pelattujen otteluiden määrään, sillä joukkueet olivat pelanneet eri ottelumääriä.\n\nLopputurnaus\n\nTurnauspuu\n\nVälierät \nVälierät oli tarkoitus pelata I-mediat Areenalla, Kuortaneella 14. maaliskuuta 2020. Voittajat olisivat edenneet seuraavana päivänä järjestettävään loppuotteluun. Koko lopputurnaus kuitenkin peruttiin 12. maaliskuuta koronaviruspandemian vuoksi.\n\nVälierissä olisivat kohdanneet Joensuun Maila ja Vimpelin Veto sekä Kouvolan Pallonlyöjät ja Pattijoen Urheilijat.\n\nLähteet \n\nVuoden 2020 pesäpallo"}
{"id": "222299", "url": "https://fi.wikipedia.org/wiki/Torholan%20luola", "title": "Torholan luola", "text": "Torholan luola on Lohjan Karjalohjalla sijaitseva Suomen suurin kalkkikiviluola. Luola on 31 metriä pitkä ja 36 metriä leveä. Korkeuseroa on 14 metriä. \n\nLuolan kohdalla ollut kalsiittinen kalkkikivi on syöpynyt pois veden vaikutuksesta ja jättänyt kestävämpään leptiittigneissiin nykyisen luolan. Lähellä on myös pienempi, 12 metriä pitkä luola. Katossa on muutamia pieniä tippukiviä.\n\nTorholan luola sijaitsee Lohjanjärven rannalla, lähellä Karkalin luonnonpuistoa.\n\nLuolasta on tapana nimetä kolme osaa: eteinen, joka on valoisa, tilava ja avoin, sali, joka myös on tilava, mutta alempana ja hämärämpi kuin eteinen, sekä kellari, johon on laskeuduttava ahtaahkoa pystysuoraa käytävää myöten. Kellari laajenee kuitenkin seisomakorkeuteen, kunnes taas kapenee kulkukelvottomaksi kohdasta, jossa katosta irronnut lohkare estää läpikulun. Kellarista on kuitenkin yhteys kallion alapuolella kulkevalta polulta lähtevään kapeaan tunneliin siten, että kellarista ja alatunnelista ojennetut kädet ylettävät yhteen. Ennen Torholan luola on ollut Sorrolan-suvun omistuksessa.\n\nLuolaan on hyvät opasteet parkkipaikalta, josta on noin 500 metrin kävelymatka luolan molemmille suuaukoille.\n\nLähteet\n\nAiheesta muualla  \n Torholan luola kuvitettu esittely Retkipaikassa\n Luontoon.fi: Torholan luolakallio ja Pitkänperänlahden luonnonsuojelualue \n Retket Suomen luontoon: Torholan luola – Suomen suurin kalkkikiviluola (suomenluonto.wordpress.com)\n Torholan luola Lohjan kaupungin retkivinkit -sivulla\n\nLohjan luonto\nSuomen luolat\nSuomen luonnonnähtävyydet"}
{"id": "1465802", "url": "https://fi.wikipedia.org/wiki/HMCS%20Fort%20York", "title": "HMCS Fort York", "text": "HMCS Fort York (viirinumero J19) oli Kanadan laivaston vuonna 1942 valmistunut Bangor-luokan miinanraivaaja toisessa maailmansodassa.\n\nValmistus \nAlus tilattiin 28. marraskuuta 1940 osana Britannian vuoden 1940 hankintaohjelmaa Dufferin Shipbuilding Companyltä Ontariosta, missä köli laskettiin 26. helmikuuta 1941. Alus laskettiin vesille 24. elokuuta 1941 ja otettiin palvelukseen 27. helmikuuta 1942.\n\nPalvelus \nKanadan laivasto poisti aluksen palveluksesta 26. syyskuuta 1945.\n\nNRP Almirante Lacerda \nAlus myytiin 26. syyskuuta 1950 Portugalille, joka liitti sen laivastoonsa merentutkimusaluksena nimellä NRP Comandante Almeida Carvalho ja runkonumerolla A527. Portugalin siirtomaasodat pakottivat uusien taistelualusten, jotka kykenivät operoimaan Afrikan vesillä, hankintaan. Comandante Almeida Carvalho luokiteltiin uudelleen korvetiksi ja nimettiin 1964 uudelleen NRP Cacheuksi (F470). Alus oli samalla ensimmäinen korvetiksi luokiteltu Portugalin laivaston alus toisen maailmansodan päätyttyä. Alus aseistettiin 76 millimetrin kansitykillä ja kahdella 20 millimetrin ilmatorjuntatykillä, minkä jälkeen se osallistui sotatoimiin Cap Verdellä ja Portugalin Guineassa. Alus poistettiin palveluksesta 1971.\n\nLähteet\n\nViitteet \n\nKanadan laivaston Bangor-luokan miinanraivaajat"}
{"id": "1527807", "url": "https://fi.wikipedia.org/wiki/Albert%20Kusnets", "title": "Albert Kusnets", "text": "Albert Eduard Kusnets (12. elokuuta 1902 Suure-Kambja – 1942 Verhnjaja Toima) on virolainen kreikkalais-roomalainen painija ja olympiamitalisti. Kusnets saavutti pronssia Amsterdamissa 1928 75 kg sarjassa. Neljä vuotta aikaisemmin Pariisissa 1924 hän oli neljäs 67 kg sarjassa. Kusnets saavutti EM-hopeaa vuosina 1927 ja 1931 sekä EM-pronssia vuonna 1933. Kusnets vietiin Neuvostoliiton työleirille vuonna 1941 Verhnjaja Toimaan, jossa kuoli talvella 1942.\n\nLähteet\n\nVirolaiset kreikkalais-roomalaisen tyylin painijat\nVirolaiset olympiamitalistit\nVuonna 1902 syntyneet\nVuonna 1942 kuolleet"}
{"id": "652224", "url": "https://fi.wikipedia.org/wiki/Syljen", "title": "Syljen", "text": "\"Syljen\" on rap-artisti Elastisen esikoissingle hänen ensimmäiseltä Elaksis Kivi -studioalbumilta. Se julkaistiin vuonna 2004 ja sijoittui 17:nneksi Suomen virallisella singlelistalla. Singlestä on julkaistu myös musiikkivideo, jonka on ohjannut Jani Tolin, kuvannut Jukka Roihuvirta ja editoinut Arttu Kulvik ja Jani Tolin.\n\nKappaleet \n Syljen\n Syljen (video)\n\nLähteet \n\nElastisen kappaleet\nVuoden 2004 kappaleet"}
{"id": "1772712", "url": "https://fi.wikipedia.org/wiki/M%C3%A4ntyharjun%20seurakunta", "title": "Mäntyharjun seurakunta", "text": "Mäntyharjun seurakunta on Mäntyharjulla Etelä-Savossa toimiva Suomen evankelis-luterilaisen kirkon seurakunta. Seurakunta kuuluu Mikkelin hiippakuntaan ja Etelä-Savon tuomiorovastikuntaan. Seurakunnan kirkkoherra on Ann-Maarit Joenperä.\n\nLähteet \n\nMikkelin hiippakunnan seurakunnat\nMäntyharju"}
{"id": "1559404", "url": "https://fi.wikipedia.org/wiki/Luhtar%C3%B6lli", "title": "Luhtarölli", "text": "Luhtarölli eli koiranrölli (Agrostis canina) on heinäkasvien heimoon ja röllien sukuun kuuluva kasvilaji, joka esiintyy yleisenä myös Suomessa.\n\nUlkonäkö ja koko \nLuhtarölli on noin 40 senttimetrin korkuiseksi kasvava monivuotinen, mätästävä ruohokasvi. Hento varsi on pysty tai koheneva, usein punertava. Kapeat ja pehmeät lehdet ovat vastakkain; niiden pituus voi olla jopa yli 10 senttimetriä, leveys 1,5 millimetriä. Kasvin röyhykukinto on noin 80 millimetriä pitkä, usein punertava ja koostuu yhdestä tai useammasta noin 2,5 millimetrin mittaisesta tähkylästä. Kaksineuvoisissa ja tuulipölytteisissä kukissa on kolme hedettä. Hedelmä on noin 1,5 millimetrin mittainen kellanruskea jyvä, jonka kärjessä on karvatupsu.\n\nElinympäristö \nLuhtarölli kasvaa monenlaisissa kosteissa elinympäristöissä: soilla, turvepohjaisilla niityillä, rantaniityillä, suopelloilla ja nurmikoilla.\n\nLähteet\n\nViitteet\n\nAiheesta muualla \n Laji.fi: Luhtarölli (Agrostis canina)\n Luopioisten kasvisto: Luhtarölli (Agrostis canina)\n Den virtuella floran: Luhtarölli (Agrostis canina) \n ITIS: Agrostis canina \n United States Department of Agriculture (USDA): Agrostis canina \n Flora of China: Agrostis canina \n Centre for Agriculture and Biosciences International (CABI): Agrostis canina (velvet bentgrass) \n\nRöllit"}
{"id": "1425277", "url": "https://fi.wikipedia.org/wiki/Segura%20%28M31%29", "title": "Segura (M31)", "text": "Segura (runkonumero M31) on Espanjan laivaston vuonna 1997 vesillelaskettu Segura-luokan miinantorjunta-alus.\n\nValmistus \n\nAlus tilattiin 14. toukokuuta 1993 Empresa Nacional Bazánilta Cartagenasta, missä köli laskettiin 3. toukokuuta 1995. Alus laskettiin vesille 25. heinäkuuta 1997 kumminaan amiraali Juan José Romero Caramelon puoliso ja valmistui 27. huhtikuuta 1999. Alus otettiin palvelukseen 20. helmikuuta 2000 Cartagenassa.\n\nPalvelus \nAlus on palveluksessa.\n\nLähteet \n\nSegura-luokan miinantorjunta-alukset"}
{"id": "953430", "url": "https://fi.wikipedia.org/wiki/Keisti%C3%B6n%20lossi", "title": "Keistiön lossi", "text": "Keistiön lossi liikennöi Iniön Dalenin ja Keistiön saaren välillä. 1,6 kilometrin pituudellaan se on Suomen pisin yleisten teiden vaijerilossiyhteys. Lossiyhteys on osa yhdystietä 12230. Dalenin lauttarannasta on kesäisin myös lauttayhteys M/S Antonialla Houtskarin Mossalaan.\n\nTekniset tiedot \n Rakentajatelakka: Parkano Oy\n Suurin pituus: 27,3 m\n Rakennusvuosi: 1972\n Suurin leveys: 6,8 m\n Kannen sivukorkeus: 1,9 m\n Henkilöautojen lukumäärä: n. 10\n Kannen ajoradan hyödyllinen pituus: 25,5 m\n Kannen ajoradan hyödyllinen leveys: 6,3 m\n Hyötykuorma: 44 t\n Syväys: 1,8 m\n Kuivapaino: 72 t\n\nLähteet\n\nAiheesta muualla\n\nSuomen lautta-alukset\nIniö\nParaisten liikenne"}
{"id": "46869", "url": "https://fi.wikipedia.org/wiki/Alkuin", "title": "Alkuin", "text": "Alkuin tai Alcuin (noin  732–19. toukokuuta 804) oli munkki ja opettaja sekä Kaarle Suuren tärkein neuvonantaja. Alkuin oli niin sanotun karolingirenessanssin keskushenkilö.\n\nAlkuin oli kotoisin Englannin Yorkista. Hän sai koulutuksensa Yorkin katedraalikoulussa opettajanaan mestari Ethelbert. Kun Ethelbert nimitettiin vuonna 766 Yorkin arkkipiispaksi, tuli Alkuinista koulun johtaja.\n\nMatkallaan Roomaan 781 Alkuin tapasi Kaarle Suuren. Kaarle sai houkuteltua Alkuinin hoviinsa Aacheniin. Vuosina 782–796 Alkuinin oppilaina olivat kuningas itse, hänen sukulaisensa, hoviin opiskelemaan lähetetyt nuorukaiset sekä palatsikappelin papit. Alkuin toi frankkien valtakuntaan englantilaiset opetusmenetelmät ja edisti vapaiden taiteiden opiskelua. Hän lähti hovista vuonna 796 saatuaan apotin viran Toursin Saint Martinin luostarissa. Alkuin vietti siellä viimeiset vuotensa.\n\nAlkuin kirjoitti  useita oppikirjoja sekä suuren määrän kirjeitä, jotka ovat säilyneet.\n\nLähteet\n\nAiheesta muualla \n\nAnglosaksit\nKristityt munkit\nApotit\nKeskiajan filosofit\nEnglantilaiset teologit\nAachenin historia\nToursin historia\nFrankkien valtakunta\n730-luvulla syntyneet\nVuonna 804 kuolleet"}
{"id": "128115", "url": "https://fi.wikipedia.org/wiki/Dim%C3%ADtrios%20Vik%C3%A9las", "title": "Dimítrios Vikélas", "text": "Dimítrios Vikélas (, joskus Demetrius Vikelas tai Bikelas; 15. helmikuuta 1835 Ermoúpoli, Sýros, Kreikka – 20. heinäkuuta 1908 Ateena, Kreikka) oli kreikkalainen kirjailija, kääntäjä, historioitsija, liikemies ja Kansainvälisen olympiakomitean ensimmäinen puheenjohtaja vuosina 1894–1896.\n\nVikélas lähti kotimaastaan jo 17-vuotiaana, ja päätyi Lontooseen, jossa hänen setänsä työskenteli. Hänestä tuli setänsä yrityksen kirjanpitäjä ja myöhemmin yhtiökumppani. Lontoossa Vikélas tapasi Charílaos Trikoúpiksen, Kreikan Lontoon suurlähettilään pojan, josta tuli myöhemmin Kreikan pääministeri. \n\nVikelas edusti Pan-helleeniläistä urheilukerhoa vuonna 1894 Pariisissa järjestetyssä kongressissa, jota johti Pierre de Coubertin. Tässä kongressissa nykyaikaiset olympialaiset päätettiin perustaa. Alun perin de Coubertinilla oli tarkoitus järjestää ensimmäiset nykyaikaiset olympialaiset Pariisissa vuonna 1900, mutta Vikélas ehdotti, että ne pitäisi järjestää vuonna 1896 Ateenassa.\n\nAteenan olympiakisojen jälkeen Vikélas erosi olympiakomiteasta vuonna 1897 ja keskittyi muualle. Hän kuoli 73-vuotiaana Ateenassa. Vikélaksen seuraaja oli Pierre de Coubertin.\n\nVikélaksen mukaan on nimetty Sýroksen lentoasema.\n\nTeoksia \n\n Loukís Láras (Λουκής Λάρας, 1879) – suomennettu nimellä Lukís Láras: Kertomus Kreikan vapaussodan ajoilta, 1886.\n\nLähteet\n\nAiheesta muualla \n\n Vapaasti ladattavia Dimítrios Vikélasin e-kirjoja Projekti Lönnrotilta ja Project Gutenbergiltä.\n\nKansainvälisen olympiakomitean jäsenet\nKansainvälisen olympiakomitean puheenjohtajat\nKreikkalaiset kirjailijat\nKreikkalaiset liikemiehet\nUrheiluvaikuttajat\nVuonna 1835 syntyneet\nVuonna 1908 kuolleet"}
{"id": "1556162", "url": "https://fi.wikipedia.org/wiki/Jussi-palkinnot%202020", "title": "Jussi-palkinnot 2020", "text": "Jussi-gaalassa 2020 jaettiin palkinnot vuoden 2019 parhaille suomalaisille elokuville. Jussi-ehdokkuudet julkistettiin 22. tammikuuta 2020. Eniten ehdokkuuksia sai Aurora, joka oli ehdolla 13 kategoriassa. Alun perin gaala oli tarkoitus järjestää 20. maaliskuuta 2020, mutta koronavirustilanteen vuoksi gaala siirrettiin myöhemmin ilmoitettavaan ajankohtaan. Gaala pidettiin lopulta 14. lokakuuta 2020.\n\nVoittajat ja ehdokkaat\nVoittajat on lueteltu ensimmäisenä.\n\nYleisö-Jussi\nYleisö-Jussin voitti Olen suomalainen.\n\nBetoni-Jussi\nBetoni-Jussin sai Markus Selin.\n\nUseita palkintoja saaneet elokuvat\n\nUseita ehdokkuuksia saaneet elokuvat\n\nLähteet\n\nAiheesta muualla \n Jussi-gaalan viralliset sivut\n\n2019\n2020"}
{"id": "1536176", "url": "https://fi.wikipedia.org/wiki/Duuma%20%28t%C3%A4smennyssivu%29", "title": "Duuma (täsmennyssivu)", "text": "Duuma voi tarkoittaa ainakin seuraavia edustuslaitoksia Venäjällä:\n\nvaltioduuma (Gosudarstvennaja duma), Venäjän federaation parlamentin alahuone vuodesta 1993\nkaupunginduuma (Gorodskaja duma), kaupunginvaltuusto Venäjän kaupungeissa\nvaltakunnanduuma (Gosudarstvennaja duma), Venäjän keisarikunnan parlamentin alahuone vuosina 1906–1917\npajariduuma (Bojarskaja duma), historiallinen ylimystön neuvosto Venäjällä, lakkautettu 1711"}
{"id": "730119", "url": "https://fi.wikipedia.org/wiki/Rubin", "title": "Rubin", "text": "Rubin on eri satelliiteille suunniteltuja merenkulun AIS-järjestelmän laitteita. AIS on merenkulun raskaampien alusten pakollinen paikkatiedon lähetys- ja seurantajärjestelmä.\n\nRubin 9\nRubin 9-AIS (Automatic Identification System) koostuu kahdesta laitteesta, Rubin-9.1 ja Rubin-9.2, jotka painavat kumpikin 8 kg, intialaisen 23. syyskuuta 2009 laukaistun PSLV-kantoraketin elektroniikkaosastossa. Ne seuraavat laivojen AIS-lähetteitä.\n\nRubin-9.1-laitteen kehitti Luxspace. Laite tutkii AIS-lähetteitä lähettävien laivojen paikallistamista merialueilla, joilla on vilkas meriliikenne.\n\nRubin-9.2-laitteen kehitti ruotsalainen Ångström-yhtiö, ja se testaa nanoteknologioita avaruudessa. Senkin tavoite on AIS-järjestelmän vastaanottimien kehittäminen, jota on tehty aiemmin Rubin-7- ja Rubin-8-missioilla. Rubin-8 launkaistiin PSLV-C9-kantoraketilla huhtikuussa 2008.\n\nRubin-järjestelmän kokonaisuuden tekemistä johti saksalainen OHB-System-yhtiö.\n\nRubin 8\nRubin 8-AISin (Automatic Identification System) teki OHB Systems -yritys testaamaan sen signaalin välittämistä Orbcomm- ja Iridium-tietoliikennesatelliittien välityksellä maahan. Laite on kiinnitetty intialaisen PSLV-kantoraketin ylimpään osaan, ja se tuottaa tarvitsemansa sähkön aurinkopaneelilla. Seitsemänkiloinen Rubin-8-AIS laukaistiin 28. huhtikuuta 2008 PSLV-CA-raketin mukana.\n\nRubin 7\nRubin 7-AIS (Automatic Identification System) oli merenkulun AIS-järjestelmän satelliittikomponentin testi, joka liittyi Orbcomm-satelliittien toiseen sukupolveen. Kolme samanlaista laitetta oli kiinnitetty Kosmos-3M-kantorakettiin. Laitteilla on aurinkopaneeleja.\n\nRubin 6\nAGILE (Astro-rivelatore Gamma a Immagini LEggero) on italialainen gamma-astrofysiikan satelliitti, jonka kyydissä on myös Rubin 6 -tietoliikennehyötykuorma, jonka kehitti saksalainen OHB-System. Se lähettää dataa Orbcomm-satelliittien kautta. Se laukaistiin intialaisella PSLV-kantoraketilla.\n\nRubin 5 \nRubin-5-Asolant oli saksalaisen OHB-System-yrityksen tietoliikennekoe, joka lensi Kosmos-3M-kantoraketin kyydissä. Laitteita oli kaksi 37 kg ja 45 kg, ja niistä toinen on amatööritransponderi AATiS SAFIR-S ja toinen ESA Asolant aurinkopaneeli GPS-laite.\n\nRubin 3 ja Rubin 4\nRubin-3-DSI (DSI = dopolnitel'naya sistema izmereniya) oli Kosmos-3M kantorakettiin liitetty tietoliikennekoe. Se välittää tietoja maahan Orbcomm-satelliittien kautta. Tämä koe välitti muun muassa raketin värähtelyitä. Laitteita oli kaksi, toinen painoi 37 kg ja toinen 45 kg.\n\nRubin 2\nRubin 2 on piensatelliitti, jonka kehittivät Fuchs Group (OHB System ja Carlo Gavazzi Space). Rubin 2 laukaistiin 20. joulukuuta 2002. Se lentää 650 km korkealla radalla. Satelliitissa on GPS-mittalaite satelliitin tarkan radan määritykseen. Yksi sen kokeista on tietoliikennekoe, joka liittyy Orbcomm-satelliitteihin.\n\nRubin 1\nBird-Rubin eli Rubin 1 oli saksalainen mikrosatellitti, jossa oli Orbcomm-satelliitteihin liittyvä tietoliikennekoe. Se laukastiin 15. heinäkuuta 2000 Kosmos-3M kantoraketilla.\n\nLähteet\n Gunter's Space Page, Chronology, 2009, Rubin \n \n Tietoliikennesatelliitit"}
{"id": "121458", "url": "https://fi.wikipedia.org/wiki/Suurpujottelu", "title": "Suurpujottelu", "text": "Suurpujottelu on hieman pujottelua nopeavauhtisempi alppilaji. Suurpujottelun kilpailulasku kestää 1.15–1.45 minuuttia. Miesten radan korkeuseron tulee olla 250–450 m ja naisten vastaavasti 250–400 m. Maailmancup-kilpailuissa pienin hyväksytty korkeusero on 300 m. Rata on laajasäteisten käännösten muodostama rytmikäs kokonaisuus. Suurpujotteluportin muodostaa kaksi keppiparia joiden väliin on pingotettu lippu. Portin leveys on 4–8 m ja kahden peräkkäisen portin etäisyys toisistaan on oltava vähintään 10m. Peräkkäisten porttien tulee olla vuorotellen punaisia ja sinisiä. Kilpailussa on kaksi laskua, joiden yhteisaika ratkaisee sijoituksen. Suurpujottelusukset ovat syöksysuksia lyhyemmät, kevyemmät ja kääntyvämmät. Puku on ihonmyötäinen ja sauvat ovat käyrät kääntyen selän taakse ilmanvastuksen minimoimiseksi.\n\nSuurpujottelu ja parisuurpujottelu ovat myös lumilautailulajeja.\n\nLähteet\n\nKatso myös\n\nSuurpujottelun maailmancup\n\nAlppihiihto"}
{"id": "295069", "url": "https://fi.wikipedia.org/wiki/Hekaton", "title": "Hekaton", "text": "Hekaton Rhodoslainen (, 100-luku eaa.) oli antiikin kreikkalainen stoalainen filosofi. Hänen elämästään tiedetään ainoastaan, että hän oli Panaitioksen oppilas. Hekatonin teoksista yhtäkään ei ole säilynyt. Cicero kuitenkin mainitsee hänen kirjoittaneen teoksen Velvollisuuksista (ainakin kuusi kirjaa) ja omistaneen sen Quintus Tuberolle. Muita Hekatonin teoksia olivat Jutuista (ainakin kaksi kirjaa), Päämäärästä (ainakin seitsemän kirjaa), Hyveistä (ainakin kolme kirjaa), Hyvistä asioista (ainakin yhdeksän kirjaa), Paradokseista (ainakin kolme kirjaa) ja Tunteista (ainakin kaksi kirjaa).\n\nCiceron mukaan Hekaton puolusti yksityisomaisuutta: viisaan velvollisuus oli pitää huolta omaisuudestaan rikkomatta kuitenkaan tapoja, lakeja ja perinnäissäädöksiä. Rikkautta ei kuitenkaan pitänyt havitella vain itseä varten vaan lapsia, sukulaisia, ystäviä ja etenkin valtiota varten. Hekaton piti yksityisten rikkautta valtion rikkautena. Ciceron mukaan Hekaton sanoi myös, että kaikesta häntä itseään hyödyttävästä hän jättäisi tekemättä vain sen, mikä ei ole sallittua.\n\nCicero esittää Hekatonin kysyneen, voiko kunnon mies jättää orjansa ruokkimatta, jos viljan hinta on liian korkea. Hekaton päätyi johtamaan vastauksen pikemminkin hyödyn kuin inhimillisyyden pohjalta. Hekaton kysyi myös, tuleeko merellä heittää laivasta mieluummin kallis hevonen kuin arvoton orja, jos lastia on vähennettävä. Tähänkin kysymykseen vastatessaan Hekaton näytti ajatelleen pikemmin omaisuutta kuin inhimillisyyttä, mitä Cicero selvästi paheksuu. Cicero tarkastelee muitakin Hekatonin Velvollisuuksista-teoksessa pohtimia kysymyksiä vastauksineen: Hekatonin mukaan haaksirikossa viisas ei tempaa pelastavaa lankkua tyhmältä. Jos saatavilla on vain yksi lauta mutta sitä tavoittelee kaksi viisasta, näistä väistyy se, josta on vähemmän hyötyä valtiolle. Jos taas viisaat ovat samanarvoisia, toinen väistyy kuin arvonnan hävinneenä. Velvollisuus isänmaata kohtaan on aina tärkein, mutta pojan on puolustettava isäänsä, vaikka tämä tekisi rikoksia isänmaata vastaan. Vain siinä tapauksessa, että isä suunnittelee valtiopetosta ja yksinvaltiuden kaappaamista, poika voi ilmiantaa isänsä, mutta tällöinkin on ensin yritettävä muita keinoja.\n\nMyös Seneca lainaa Hekatonia teoksissaan De beneficiis ja Kirjeet Luciliukselle. Senecan mukaan Hekaton kiisti, että orja voisi tehdä hyvän työn isännälleen, koska orja toimii aina välttämättömyyden pakon alaisena. Näin ajattelevista Seneca toteaa, että he eivät tunne ihmisyyden lakeja. Hekatonilta on myös peräisin usein virheellisesti Senecan nimissä kulkeva aforismi: \"Jos tahdot tulla rakastetuksi, rakasta (si vis amari, ama)\".\n\nLähteet \n\nAntiikin kreikkalaiset filosofit\nStoalaiset filosofit"}
{"id": "1619842", "url": "https://fi.wikipedia.org/wiki/Toisen%20kamarin%20vaalit%20Ruotsissa%201940", "title": "Toisen kamarin vaalit Ruotsissa 1940", "text": "Toisen kamarin vaalit Ruotsissa 1940 järjestettiin 15. syyskuuta 1940. Yhteensä valittiin 230 edustajaa. Vaalit voitti sosiaalidemokraatit jotka saivat enemmistön äänistä. Äänestysprosentti oli 70,3%\n\nTulokset\n\nAiheesta muualla\n\nVuoden 1940 vaalit\nValtiopäivävaalit 1940"}
{"id": "1752270", "url": "https://fi.wikipedia.org/wiki/Joseph%20Dietzgen", "title": "Joseph Dietzgen", "text": "Joseph Dietzgen (1828–1888) oli saksalainen filosofi, marxisti ja lehtimies. Hän syntyi Reinin provinssissa sijainneessa Blankenbergissä Preussissa 9. joulukuuta vuonna 1828. Hänen isänsä oli Johan Gottfried Anno Dietzgen (1794–1887) ja äitinsä Anna Margaretha Lückerath (1808–1881). Dietzgen oli itseoppinut työläinen, ensisijaisesti parkitsija. Dietzgen vaikuttui Ludwig Feuerbachin ajatuksista ja kehitti filosofina dialektista materialismia itsenäisesti, mutta tutustuttuaan Karl Marxin ja Friedrich Engelsin kirjoituksiin hänestä tuli heidän vankka kannattajansa. Dietzgen oli militantti ateisti. Hän asui ja työskenteli Saksassa, Venäjällä ja Yhdysvalloissa. Dietzgenin työn tärkein anti marxilaisuudelle oli perusteellinen selvitys epistemologiasta.\n\nLähteet\n\nAiheesta muualla \n Työväenliikkeen kirjasto\n\nSaksalaiset filosofit\nAteistifilosofit\nMaterialistit\nVuonna 1828 syntyneet\nVuonna 1888 kuolleet"}
{"id": "1495495", "url": "https://fi.wikipedia.org/wiki/Masih%20Alinejad", "title": "Masih Alinejad", "text": "Masoumeh \"Masih\" Alinejad-Ghomi ( , syntynyt 11. syyskuuta 1976 Ghomikola, Babol) on Iranissa syntynyt amerikkalainen journalisti ja kirjailija.  Alinejad toimii tällä hetkellä johtajana / tuottajana VOA Persian Service -yhtiössä, joka on Radio Fardan kirjeenvaihtaja.   \n\nAlinejad tunnetaan kritiikistään Iranin viranomaisia kohtaan.  Hän asuu nyt maanpaossa New Yorkissa ja on voittanut useita palkintoja, mukaan lukien ihmisoikeuspalkinnon UN Watchin vuoden 2015 Geneven huippukokouksessa ihmisoikeuksista, Mehdi Semsarin säätiön Omid Journalism- palkinnon sekä AIB Media Excellent- palkinnon.\n\nUra \nAlinejad syntyi Masoumeh Alinejadina, mutta käyttää etunimeä \"Masih\", joka on islamin ja kristinuskon Nasaretilaisen Jeesuksen nimi.  Alinejad oli poliittisesti aktiivinen nuoresta iästä lähtien ja pidätettiin vuonna 1994 hallitusta vastaan olevien lehtisten tuottamisesta.  Alinejad aloitti journalismin uransa vuonna 2001. Lehdet kuten Shargh, Bahar, Vaghaye, Ettefaghiye, Ham-Mihan ja Etemad Melli  ovat julkaisseet hänen artikkeleitaan. \n\nVuonna 2008 hän kirjoitti erittäin kiistanalaisen artikkelin Etemad-e Mell- lehteen nimeltä \"Delfiinien laulu\", jossa hän vertasi Mahmoud Ahmadinejadin seuraajia nälkäisiin delfiineihin, jotka tuottavat ääniä ja tekevät viihdyttäviä tekoja saadakseen ruokaa kouluttajaltaan. Jotkut pitivät artikkelia erittäin loukkaavana presidenttiä ja ihmisiä kohtaan, ja lopulta Mehdi Karroubi, lehden johtaja, joutui pyytämään anteeksi artikkelista. \n\nKesällä 2009 Alinejad yritti päästä haastattelemaan Barack Obamaa Yhdysvalloissa. Häneltä evättiin kuitenkin haastattelu, vaikka hänelle oli myönnetty viisumi Obaman haastattelun vuoksi.  Hänen viisuminsa päättyi, ja hänen täytyi palata Englantiin.  Yhdysvalloissa hän osallistui eräisiin iranilaisiin protesteihin ja antoi puheen San Franciscossa, jossa hän puhui Iranin hallituksen viranomaisille, \"Me olemme vapisseet kolmekymmentä vuotta, nyt on sinun vuorosi on vapista\". Vuonna 2009 Iranin presidentinvaalien jälkeen hän julkaisi romaanin nimeltä \"A Green Date\".  \n\nAlinejad valmistui vuonna 2011 tieteen, median ja kulttuurin tutkinnosta Oxford Brookesin yliopistosta .  \n\nVuonna 2014 Alinejad lanseerasi My Stealthy Freedom- facebook-sivun, joka kehottaa Iranin naisia lähettämään kuvia itsestään ilman hijabia. Sivu herätti nopeasti kansainvälistä huomiota, ja se on kerännyt satoja tuhansia tykkäyksiä.  \n\nVuonna 2015 järjestetty ihmisoikeuksia ja demokratiaa käsittelevä Geneven huippukokous antoi hänelle naisten oikeuksia koskevan palkinnon \"antaessaan äänen äänettömälle ja tuettuaan Iranin naisten taistelua perusihmisoikeuksista, vapaudesta ja tasa-arvosta.\"  \n\nAlinejad on sanonut, ettei vastutsta hijabia, mutta uskoo, että sen pitäisi olla henkilökohtainen valinta. Iranissa naiset, jotka näyttäytyvät julkisuudessa ilman hijabia, pidätetään.\n\nTeokset \nLittle Brown julkaisi vuonna 2018  Alinejadin muistelmateoksen, The Wind in my Hair: My Fight for Freedom in Modern Iran, joka käsitteli hänen matkaansa Pohjois-Iranin pienestä kylästä Pohjois-Irlantiin. \n\nHän on julkaissut neljä kirjaa persiaksi: \n\n Tahasson - kuvaa poliittista myllerrystä, kun \"kuudes Iranin parlamentti\" lakkasi.\n Taj-e-Khar (Thornin kruunu) - novelli joka on myös käännetty englanniksi.\n I am Free - käsittelee naisten kysymyksiä Iranissa. Julkaistu Saksassa, sillä islamilaisen kulttuurin ja ohjauksen ministeriö kielsi sen Iranissa.\n Gharar Sabz (Vihreä Rendezvous ) - julkaistiin myöskin Saksassa\n\nLähteet \n\nVuonna 1976 syntyneet\nElävät henkilöt\nFeministit\nIranilaiset henkilöt"}
{"id": "1495764", "url": "https://fi.wikipedia.org/wiki/Kotro", "title": "Kotro", "text": "Kotro on muun muassa seuraavien henkilöiden sukunimi:\n\n Arno Kotro (s. 1969), opettaja, kirjailija, kolumnisti ja juontaja\n Arto Kotro (1944–2010), sotahistorioitsija ja yleisesikuntaeverstiluutnantti\n Tuomas Kotro (s. 1993), hiihtosuunnistaja\n Ville Kotro (s. 1995), pesäpalloilija\n Wihtori Kotro (1896–1960), moukarinheittäjä, kuulantyöntäjä ja kiekonheittäjä.\n\nKatso myös\n Kontro"}
{"id": "482056", "url": "https://fi.wikipedia.org/wiki/Kulmapuolustaja", "title": "Kulmapuolustaja", "text": "Kulmapuolustaja (, lyh. CB) on puolustuksen pelipaikka amerikkalaisessa jalkapallossa. Kulmapuolustajat muodostavat puolustuksen takakentän yhdessä takapuolustajien () kanssa.\n\nKulmapuolustajat ovat puolustuksen nopeimpia pelaajia, joiden pääasiallisena tehtävänä on puolustaa laitahyökkääjiä vastaan. Puolustuksen suunnitelmasta riippuen tämä saattaa tarkoittaa mies-miestä vastaan puolustamista, jolloin kulmapuolustajalla on \"oma mies\" hyökkäyksen puolella, jota seurata tai aluepuolustusta, jolloin hänellä on jokin alue kentällä, jota hän puolustaa. Vaikka kulmapuolustajat ovatkin pääasiallisesti heittopuolustuksen erikoismiehiä, on heillä myös oma roolinsa juoksun puolustamisessa, varsinkin lähelle sivurajaa suuntautuvissa juoksupeleissä eli kiertopeleissä ().\n\nKulmapuolustaja vs. laitahyökkääjä \n\nAmerikkalainen jalkapallo on peli, jossa käydään lukuisia sisäisiä kaksinkamppailuja hyökkääjien ja puolustajien välillä. Yksi niistä on laitahyökkääjien ja kulmapuolustajien taistelu. Monesti joukkueen nopeimpien pelaajien väliset kamppailut saattavat joskus näyttää melko fyysisiltä, vaikkakin niitä säätelevät tiukat säännöt. Periaatteessa kummallakin pelaajalla on yhtäläinen oikeus tavoitella ilmassa olevaa palloa, joten kumpikaan ei saa kontaktia ottamalla estää tai häiritä toista ottamasta palloa kiinni. NFL:ssä laitahyökkääjän ja kulmapuolustajan välinen kontakti on rajoitettu alueelle, joka ulottuu viiden jaardin päähän aloituslinjasta, kun yliopistoissa ja IFAF maissa kontaktia saa olla niin kauan kuin pallo ei ole ilmassa. Ilmassa olevan pallon kiinniottotilanteessa tapahtuneet rikkeet tulkitaan yleensä syötön vastaanoton häirinnäksi, ja vaikka tilanne useimmiten tulkitaan puolustajan rikkeeksi, voidaan vastaanoton häirinnästä rangaista myös hyökkääjää. Tällöin laitahyökkääjä esimerkiksi työntää käsillään myös palloa tavoittelevaa kulmapuolustajaa päästäkseen itse parempaan kiinniottoasemaan.\n\nFyysiset edellytykset ja taidot \nKulmapuolustajat ovat joukkueidensa nopeimpia ja ketterimpiä pelaajia. Heidän tulee pysyä yhtä lailla nopeiden laitahyökkääjien vauhdissa välillä sivuttain tai jopa takaperin juosten. Reaktiokyky hyökkäyksen tekemisiin ja ymmärrys omasta puolustussysteemistä on niin ikään edellytys kulmapuolustajalle. Eräs kulmapuolustajien avaimista on pelinrakentajan liike ja katse, jotka antavat vihjeen hyökkäyspelistä: onko kyseessä heitto- vai juoksupeli. Taklaajina heidän tulee olla äärimmäisen varmoja, sillä he useimmiten kohtaavat hyökkääjään avokentällä, jossa hyökkääjällä on enemmän tilaa väistää puolustajia. Kulmapuolustaja saattaa joskus olla myös viimeinen puolustaja ennen maaliviivaa, jolloin epäonnistunut taklaus merkitsee vastustajan maalia.\n\nAmerikkalaisen jalkapallon pelipaikat"}
{"id": "63596", "url": "https://fi.wikipedia.org/wiki/Kvartsi-iskos", "title": "Kvartsi-iskos", "text": "Kvartsi-iskos arkeologian tuntema kivikautisten kvartsiesineiden valmistuksesta syntynyt kvartsin palanen tai sirpale. Kvartsi-iskoksia irtoaa kvartsista, kun sitä muotoillaan esineeksi iskemällä toisella kivellä.\n\nSuomessa, jossa hapan maaperä on tuhonnut lähes kaikki elolliset jäänteet kivikaudelta, kvartsi-iskokset ovat kivikautisen asutuksen tärkeitä tunnusmerkkejä. Useat asuinpaikat on löydetty kvartsi-iskosten perusteella.\n\nArkeologia"}
{"id": "1135421", "url": "https://fi.wikipedia.org/wiki/On%20jouluy%C3%B6%2C%20nyt%20laulaa%20saa", "title": "On jouluyö, nyt laulaa saa", "text": "On jouluyö, nyt laulaa saa on Hassisen kone -yhtyeen jouluaiheinen vuonna 1981 levytetty kappale. Sanoituksen ja  sävellyksen on tehnyt Ismo Alanko. Kappale julkaistiin singlenä kappaleen Jouluvappujuhannus kanssa, jolloin se nousi Suomen virallisen singlelistan sijalle 3. Myöhemmin se on julkaistu yhtyeen kokoelmilla sekä muutamilla joululauluja sisältävillä kokoelmalevyillä. \n\nKappale ei ole täysin prototyyppinen joululaulu sillä se käsittelee syvästi rakkaudellisuutta mutta myös joulun rauhan ja ihmisen pahuuden vastakkainasettelua satiirin keinoin. Kappaleen taustalla soivat urut.\n\nKappale omistettiin toimittajille Maija Dahlgrenille ja Anneli Tempakalle, jotka olivat aiemmin kritisoineet Alangon sanoittamia kappaleita.\n\nKappaleesta esitettiin musiikkivideo julkaisuvuonna Yle TV1:n ohjelmassa Ykkösen jouluvieraat.\n\nKappale esiintyy muunnelluin sanoin Rieku ja Raiku -animaatiossa \"Orpopoikien jouluaatto\".\n\nKappaleet \nA-puoli\n\nB-puoli\n\nLähteet\n\nAiheesta muualla \n On jouluyö, nyt laulaa saa discogs.com -sivustolla\n\nHassisen koneen kappaleet\nJoululaulut\nVuoden 1981 kappaleet"}
{"id": "948840", "url": "https://fi.wikipedia.org/wiki/Ruotsi%20olympialaisissa", "title": "Ruotsi olympialaisissa", "text": "Ruotsi on osallistunut kaikkiin kesä- ja talviolympialaisiin lukuun ottamatta Saint Louisin kesäolympialaisia 1904. Se on saavuttanut yhteensä 193 kulta-, 204 hopea- ja 230 pronssimitalia, millä se sijoittuu kaikkien aikojen mitalitilastossa kahdeksannelle sijalle. Kesäolympialaisissa maa on saanut 143 kulta-, 164 hopea- ja 176 pronssimitalia sijoittuen mitalitaulukossa kymmenenneksi. Talvikisoissa se on 50 kulta-, 40 hopea- ja 54 pronssimitalin myötä seitsemänneksi menestynein maa.\n\nRuotsi on järjestänyt kesäolympialaiset Tukholmassa 1912. Lisäksi Melbournen 1956 kisojen ratsastuslajit järjestettiin Tukholmassa. Yksittäisistä olympialaisista Ruotsi on saanut eniten mitaleja juuri Tukholmassa 1912, kaikkiaan 65 mitalia. Ruotsalaisurheilijoista eniten mitaleja, yhdeksän, ovat saavuttaneet hiihtäjä Sixten Jernberg ja ampuja Alfred Swahn. Eniten kultamitaleja, kuusi, on voittanut meloja Gert Fredriksson.\n\nRuotsin olympiamitalit urheilumuodoittain\n\nRuotsin mitalit kesäolympialaisissa\n\nRuotsin mitalit talviolympialaisissa\n\nLähteet\n\nViitteet\n\nAiheesta muualla \nRuotsi Kansainvälisen olympiakomitean sivustolla \nRuotsin olympiakomitean sivusto"}
{"id": "347927", "url": "https://fi.wikipedia.org/wiki/Rikosilmoitus", "title": "Rikosilmoitus", "text": "Rikosilmoitus on mahdollisesta rikoksesta poliisille tehtävä ilmoitus. Rikosilmoituksen voi tehdä kuka tahansa henkilö ja poliisilla on velvollisuus ottaa se vastaan. Rikosilmoituksen tarkoituksena on antaa poliisille mahdollisimman tarkka kuvaus esitutkintaa varten siitä, mitä on tapahtunut ja ketkä ovat asianosaisia. Rikosilmoitus on toimi, jolla esitutkinta pannaan vireille, mutta poliisilla ei ole velvollisuutta käynnistää esitutkintaa rikosilmoituksen jättämisen perusteella. Poliisilla täytyy olla syytä epäillä rikoksen tapahtuneen (ns. syytä epäillä -kynnys) ennen kuin esitutkinta käynnistetään.\n\nRikosilmoituksen voi tehdä käymällä poliisiasemalla. Osa rikosilmoituksista saa alkunsa poliisin kotikäynneistä. Vähäisistä rikoksista rikosilmoitus voidaan tehdä Internetissä tai puhelimitse. Poliisit kirjoittavat ilmoituksen kolmannessa persoonassa asianomistajan kertoman perusteella. Ilmoitus tallentuu poliisin tietokantaan, jonka jälkeen päätetään, aloitetaanko ilmoituksesta esitutkinta vai ei.\n\nRikosilmoituksen sisältö\nPoliisi tarvitsee mahdollisimman tarkan kuvauksen siitä, mitä on tapahtunut ja ketkä ovat asianosaisia.\n\nIlmoituksessa selvitetään:\nMitä on tapahtunut\nMissä ja milloin on tapahtunut\nMahdolliset tiedot tekijästä, paikallaolo, tuntomerkit, mahd. pakenemissuunta, jne.\nTuntomerkit esimerkiksi varastetuista tavaroista\nTilanteen vaarallisuus\nTilanteessa mukana olleet (lukumäärä, tuntomerkit, loukkaantuneet)\n\nKatso myös\nTutkintapyyntö\n\nLähteet\n\nAiheesta muualla\nSähköinen rikosilmoitus\nPoliisin sivut\n\nRikokset"}
{"id": "1212741", "url": "https://fi.wikipedia.org/wiki/Marjatta%20Rinne", "title": "Marjatta Rinne", "text": "Hilkka-Marjatta Rinne (s. 6. huhtikuuta 1945 Helsinki) on suomalainen näyttelijä ja teatteriohjaaja. Hän on työskennellyt vapaana näyttelijänä muun muassa Suomen Kansallisteatterissa, mitä ennen hän oli kiinnitettynä useisiin maakuntateattereihin. Lisäksi hän on näytellyt useissa televisiotuotannoissa, kuten Teatterituokio, Lentsu, Ihmeidentekijät ja Salatut elämät.\n\nSukutausta\nMarjatta Rinteen vanhemmat olivat teatterineuvos Jalmari Rinne (1893–1985) ja näyttelijä Ansa Ikonen (1913–1989). Myös hänen setänsä Einar Rinne (1890–1933) ja Joel Rinne (1897–1981) olivat näyttelijöitä, jälkimmäinen jopa eräs 1900-luvun tunnetuimpia suomalaisia alallaan. Niin ikään hänen sisarensa Katriina Rinne (s. 1939), Taneli Rinne (1934–2021), Tiina Rinne (1929–2021) ja Tommi Rinne (1925–1999) ovat olleet ammattinäyttelijöitä, kuten myös hänen serkkunsa, Einar Rinteen ja Eine Laineen tytär Eila Rinne (1920–1991).\n\nMarjatta Rinteen puoliso on vuodesta 1982 rakennusinsinööri Erkki Vihavainen. Pariskunnalla on yksi lapsi.\n\nUra\n\nPuheteatteri\nMarjatta Rinne suoritti Suomen Teatterikoulun 1966–1969, lisäksi hän otti lauluopintoja. Rinne aloitti ammattiuransa Rovaniemen Teatterissa 1969–1971. Vuosina 1971–1977 hän oli kiinnitettynä Kouvolan Teatteriin ja vuosina 1978–1979 Tampereen Työväen Teatteriin. Sittemmin hän on työskennellyt vapaana taiteilijana, kuten Suomen Kansallisteatterin vakituisena vierailijana 1980–1995. Rinteen näyttämötaiteellisia tehtäviä ovat olleet muun muassa Edithin rooli Maria Jotunin komediassa Kultainen vasikka ja Helenan osa William Shakespearen komediassa Kesäyön unelma. \n\nMarjatta Rinne toimi 1980- ja 1990-luvuilla ohjaajien assistenttina Suomen Kansallisteatterissa. Lisäksi hän on tehnyt lukuisia harrastajateatteriohjauksia, muun muassa Vihdin kesäteatterissa. Taiteellisen uransa ohella Rinne on opettanut näyttämöilmaisua ja vuorovaikutusta.\n\nElokuva- ja televisiotyöt\nRinteellä on ollut yli 50 elokuva- ja televisiotehtävää 1960-luvun lopulta alkaen, roolitehtävät ovat olleet ensisijaisesti sivuosia. Vuonna 1987 hän ideoi ja käsikirjoitti lastenelokuvan Rusinoita. Hän vastasi myös elokuvan henkilöohjauksesta ja näytteli keskeisen ääniroolin, Rusina-hevosen. Rinteen kuuluisa äiti, Ansa Ikonen, näytteli kyseisessä tuotannossa taiteilijanuransa viimeiseksi jääneen roolin. Vuonna 1979 Rinne sai Jussi-kunniakirjan Anjan roolistaan televisioelokuvassa Jonninjoutavaa. \n\nVuosina 2017–2018 Rinne näytteli saippuasarjassa Salatut elämät Aki Nikkisen äitiä Salme Hämäläistä, jonka miesystävä oli poikansa ollessa lapsi, käyttänyt tätä seksuaalisesti hyväkseen. Alun perin hän oli hakenut Ulla Taalasmaan rooliin vuonna 1998, kun sarjan kuvaukset alkoivat.\n\nFilmografia\n\nValkokangaselokuvat\nTäällä Pohjantähden alla (1968) (kreditoimaton rooli)\nNäköradiomiehen ihmeelliset siekailut (1969)\nLeikkikalugangsteri (1969)\nLaina-aika (2000)\n\nTelevisioelokuvat\nAmerikan Antti (1978)\nNorjasta ostettu posliinitonttu (1979)\nMarraskuun kuvia (1980)\nHanski Hortensia (1981)\nArmahda meitä (1981)\nSotamies Jokisen vihkiloma (1981)\nMustapaita (1981)\nKohta joku tulee (1982)\nViikonloppuna vapaata (1983)\nNaimakauppoja (1985)\nRusinoita (1987) (henkilöohjaus ja Rusina-hevosen ääni)\nEi jälkeäkään (1988)\nSyysmuutto (1991)\n\nTelevisiosarjat\nTeatterituokio:\nIhmissusi (1968)\nOnni (1977)\nJonninjoutavaa (1978)\nHanski Hortensia (1981)\nTeollisuustyöntekijä Virtanen (1977)\nYritetään yhdessä (1977)\nSirkuspelle Hermanni (1978–1979)\nSuomalaisia tähtihetkiä (1979)\nRakastavathan ne miehetkin (1979)\nTästä ei puhuta (1980)\nMonimutkainen juttu (1980)\nKäännekohtia (1982)\nViihdefarmi (1982)\nElma ja Emppu 1 (1982)\nHamsterit (1983)\nKoiraton talo (1983)\nLyhyitä erikoisia (1986)\nHerran kukkarossa (1989)\nLentsu (1990)\nKonstan Pylkkerö (1993)\nKomisario Koivu (1993)\nPuhtaat valkeat lakanat (1994)\nIhmeidentekijät (1996)\nKotikatu (1998)\nHyvät neuvot kalliit (2000)\nRoba (2012)\nPimeällä polulla (2013)\nSalatut elämät (2017–2018)\n\nLähteet ja viitteet\nSuomen teatterit ja teatterintekijät, toim. Martin, Timo, Niemi, Pertti ja Tainio, Ilona, Kustannusosakeyhtiö Tammi, Helsinki 1974, ISBN 951-30-2505-5.\nSuomen teatterit ja teatterintekijät 1983, toim. Tainio, Ilona, Kustannusosakeyhtiö Tammi, Helsinki 1983, ISBN 951-30-5727-5.\n\nViitteet\n\nAiheesta muualla\nHelsinginfreet.com\n\nSuomalaiset näyttelijät\nSuomalaiset teatteriohjaajat\nVuonna 1945 syntyneet\nElävät henkilöt"}
{"id": "1647190", "url": "https://fi.wikipedia.org/wiki/Typhoon%20Mama", "title": "Typhoon Mama", "text": "Typhoon Mama on Lou Strömbergin ohjaama ja käsikirjoittama suomalainen dokumenttielokuva vuodelta 2019.\n\nElokuva on henkilödokumentti ohjaaja Strömbergin äitipuolesta, filippiiniläisestä Yolandasta, joka on asunut Ruotsissa yli kahdenkymmenen vuoden ajan. Elokuvassa seurataan Yolandan, hänen miehensä sekä Yolandan kolmen filippiineillä asuvan pojan elämiä.\n\nLähteet \n\nVuoden 2019 dokumenttielokuvat\nVuoden 2019 suomalaiset elokuvat\nSuomalaiset dokumenttielokuvat"}
{"id": "1382766", "url": "https://fi.wikipedia.org/wiki/Af%C3%ADdnes", "title": "Afídnes", "text": "Afídnes (, ) on Kreikan kylä sekä samanniminen Oropóksen kunnan kunnallisyksikkö (Δημοτική Ενότητα Αφιδνών, Dimotikí Enótita Afidnón) ja entinen itsenäinen kyläkunta. Se sijaitsee Itä-Attikan alueyksikössä Attikan alueella. Koko kunnallisyksikön väkiluku on 3 642 ja varsinaisen Afídneen kylän väkiluku 1 908 (vuonna 2011).\n\nAfídneen kylä sijaitsee linnuntietä noin 28 kilometriä pohjoiseen Ateenan keskustasta. Se on ottanut nimensä antiikin Afidnan tai Afidnain kaupungista, joka sijaitsi sen lähellä. Se oli yksi Ateenan demoksista. Keskiajalta vuoteen 1919 saakka kylän nimi oli Kioúrka (Κιούρκα). Kylän lähellä on kaksi luostaria, Pyhien enkelten luostari (Moní Agíon Angélon) ja Neitsyt Maria Myrtidiótissan luostari (Moní Panagías Myrtidiótissas).\n\nAfídnes oli itsenäinen kyläkunta vuoden 2010 loppuun saakka. Vuoden 2011 alussa se yhdistettiin Kallikrates-suunnitelmana tunnetun aluehallintouudistuksen myötä Oropóksen kunnaksi yhdessä Avlónaksen, Kálamoksen, Kapandrítin, Malakásan, Markópoulo Oropoún, Oropíoin, Polydéndrin ja Sykáminon kanssa, jolloin se muuttui uuden kunnan kunnallisyksiköksi.\n\nKunnallisyksikön osat \n\nAfídneen kunnallisyksikkö muodostuu seuraavista kyläyhdyskunnista ja asutuksista:\n\nLähteet\n\nAiheesta muualla \n\nAttikan entiset kunnat\nAttikan kylät\nOropós"}
{"id": "1119638", "url": "https://fi.wikipedia.org/wiki/Coloradon%20tulvat%202013", "title": "Coloradon tulvat 2013", "text": "Yhdysvaltain Coloradossa koettiin syksyllä 2013 suuria tulvia, jotka surmasivat yhdeksän ihmistä. Tulvat katkaisivat puhelin- ja sähkölinjoja sekä teitä.\n\nBoulderista evakuoitiin tulvien aikana 4 000 ihmistä. St. Vrain -joen tulvinta ajoi taas 7 000 Longmountin asukasta pois kodeistaan.\n\nTulvien yhteenlasketuksi taloudelliseksi vahingoksi on myöhemmin arvioitu noin neljä miljardia Yhdysvaltain dollaria. Tulvien vuoksi tuhoutui yhteensä lähes 1 900 asuinrakennusta.\n\nLähteet \n\nTulvat 2013\nTulvat Yhdysvalloissa\nVuoden 2013 tulvat"}
{"id": "1006396", "url": "https://fi.wikipedia.org/wiki/Viestijuoksun%20Suomen-mestaruuskilpailut%202003", "title": "Viestijuoksun Suomen-mestaruuskilpailut 2003", "text": "Viestijuoksun Suomen-mestaruuskilpailut 2003 järjestettiin 5.–6. heinäkuuta Tampereella.\n\nYleisen sarjan mitalistit\n\nMiehet\n\nNaiset\n\nLähteet \nhttp://www.sul.fi/tulokset/2003/07/05/viestinjuoksun-sm-kilpailut-1-paiva\nhttp://www.sul.fi/tulokset/2003/07/06/viestinjuoksun-sm-kilpailut-2-paiva\n\nViestijuoksun Suomen-mestaruuskilpailut\nTampereen urheilutapahtumat\nVuoden 2003 yleisurheilu"}
{"id": "1002075", "url": "https://fi.wikipedia.org/wiki/Pepe%20Oriola", "title": "Pepe Oriola", "text": "Josep ”Pepe” Oriola Vila (s. 9. heinäkuuta, 1994 Barcelona) on espanjalainen autourheilija.\n\nHän debytoi vuonna 2011 WTCC-sarjassa kaikkien aikojen nuorimpana kuljettajana. Ennen sitä Oriola aloitti hänen uransa vuonna 2004 Karting-sarjoissa 9-vuotiaana. Vuonna 2009 Oriola ajoi Espanjan SEAT León Supercopa-sarjassa päätöskilpailun sijoittuen podiumille. Vuonna 2010 Oriola ajoi SEAT León Eurocup-sarjassa voittaen kolme kilpailua ja sijoittui loppupisteissä neljänneksi. Vuonna 2011 Hän kilpaili WTCC-sarjassa. Hänestä tuli 16-vuotiaana kaikkien aikojen nuorin sarjassa kilpaillut kuljettaja. Hän keräsi 11 pistettä sijoittuen sarjassa 18:ksi. Vuonna 2012 Oriola jatkaa WTCC-sarjassa.\n\nEspanjalaiset autourheilijat\nWorld Touring Car Championship -kuljettajat\nVuonna 1994 syntyneet\nElävät henkilöt"}
{"id": "51033", "url": "https://fi.wikipedia.org/wiki/K%C3%A4ytt%C3%A4j%C3%A4keskeinen%20suunnittelu", "title": "Käyttäjäkeskeinen suunnittelu", "text": "Käyttäjäkeskeisessä suunnittelussa (User-Centered Design, UCD) lähtökohtana pidetään käyttäjien toiveita ja tarpeita. Tämä käyttäjänäkökulma pidetään mukana koko suunnitteluprosessin ajan. Menettelyllä pyritään takaamaan tuotteen hyödyllisyys ja helppokäyttöisyys. Kansainvälisen ISO 13407:1999 -standardin mukaan käyttäjäkeskeiseen suunnitteluprosessiin kuuluu tarvittaessa uudelleen toistettavina vaiheina:\n käyttökontekstin ymmärtäminen ja määrittely\n käyttäjävaatimusten ja organisaation vaatimusten määrittely\n suunnitteluratkaisujen tuottaminen\n evaluointi.\n\nTunnetuin ja eniten käytetty käyttäjäkeskeinen suunnittelumenetelmä on Hugh Beyerin ja Karen Holtzblattin 1990-luvulla kehittämä Contextual Design.\n\nMyös käyttäjäkokemus on tärkeä osa käyttäjäkeskeistä suunnittelua ja sitä tulisi soveltaa niin tuotteiden kuin palveluidenkin kehitykseen. Nykyisen ajattelumallin mukaan tuote on laite, joka antaa ihmisen saamaa kokemusta kohentavan palvelun, kun taas palvelu on asiakkaan saamaa kokemusta kohentava toiminto. Näin voidaan ajatella ihmisen ostavan autonoston yhteydessä oikeastaan kuljetuspalvelua.\n\nKäyttäjälähtöisestä tuotekehityksestä on kirjoittanut muun muassa Cagan & Vogel (2003).\n\nLähteet\n\nAiheesta muualla\nDavid Travis. An introduction to UCD principles through narrative.\n\nMuotoilu\nKäytettävyys"}
{"id": "507768", "url": "https://fi.wikipedia.org/wiki/Boeing%20747-8", "title": "Boeing 747-8", "text": "Boeing 747-8 on Boeingin kehittämä laajarunkoinen matkustajalentokonemallisto, joka on Boeing 747:n kolmas ja viimeiseksi jäänyt sukupolvi.  Koneen suunnittelu aloitettiin virallisesti vuonna 2005, kun ilmoitettiin, että Boeing valmistaa kolmannen sukupolven 747:n leveämmällä ja 5.6 metriä pidemmällä rungolla, uusilla siivillä ja taloudellisemmilla moottoreilla. 747-8 on suurin 747-versio, suurin Yhdysvalloissa rakennettu matkustajalentokone, ja toiseksi pisin matkustajalentokone koko maailmassa tammikuussa 2020 ensilentonsa tehneen Boeing 777X-perheen 777-9:n jälkeen.\n\n747-8:sta oli markkinoilla kaksi versiota: matkustajaversio Boeing 747-8 Intercontinental (747-8i) ja rahtiversio Boeing 747-8 Freighter (747-8F). Ensimmäinen 747-8F teki mallin ensilennon 8. helmikuuta 2010, ja 747-8i 20. maaliskuuta 2011. Ensimmäinen rahtiversio toimitettiin lokakuussa 2011, ja matkustajaversio vuonna 2012. Huhtikuussa 2014 koneesta oli yhteensä 120 vahvistettua tilausta, joista 69 oli rahtiversioita ja 51 matkustajaversioita.\n\n747-8:ssa on uudet, pienikulutuksiset, alkujaan 787:aan suunnitellut GenX-moottorit ja sen ohjaamoon on tuotu maltillisesti uutta teknologiaa 777- ja 787-koneista (sähköiset tarkastuslistat, fly-by-wire-kaarto-ohjaimet, päivitetty lennonhallintajärjestelmä, rullauskartat suunnistusnäytöllä, loppuloivennusavustin laskeutumisen yhteydessä). Myös mm. paineistus on uusittu ja moottorien käynnistys automatisoitu, mikä toiminto tosin on sittemmin lisätty myös moneen 747-400-koneeseen ja on vakiona sarjan myöhemmissä yksilöissä (ensimmäinen automaattisella moottorinkäynnistysjärjestelmällä toimitettu 747-400 oli Lufthansan D-ABVB, joka toimitettiin 1989). Erona 777- ja 747-400-koneisiin ei 747-8:ssa ole lainkaan käsinkäynnistysmahdollisuutta, sillä koneen sähköinen moottorinohjausjärjestelmä (Electronic Engine Control, EEC) on suunniteltu toimimaan kaikissa olosuhteissa ja tunnistamaan paremmin käynnistykseen liittyvät poikkeustilanteet.  747-8:n valmistus päättyI vuonna 2022, jolloin 747-koneita oli valmistettu 52 vuotta, päättäen samalla koko 747-ohjelman. Viimeiset kuusi konetta menivät Atlas Air-rahtilentoyhtiölle (4 kpl), joka on suurin 747-operaattori, sekä Yhdysvaltain ilmavoimille presidentin kuljetuskoneeksi (2 kpl). Matkustajaversiosta 747-8i oli lokakuussa 2021 yksi toimittamaton tilaus. Edellinen 747-8i-toimitus tapahtui Korean Airille kesällä 2017.. Viimeinen 747-8, pysyvältä rekisteritunnukseltaan N863GT, nimeltään Empower, valmistui 6. lokakuuta 2022 ja siirtyi viimeisteltäväksi 6. joulukuuta 2022, päättäen koneen tuotannon: jäljellä ovat enää Yhdysvaltain ilmavoimille varusteltavat 2 aiemmin valmistunutta konetta. Viimeinen uusi kone luovutettiin asiakkaalle tiistaina 31. tammikuuta 2023.\n\nTekniset tiedot \nOtettu käyttöön vuonna 2010.\n\nLähteet\n\n747-8\nYhdysvaltalaiset matkustajalentokoneet\n2010-luvun matkustajalentokoneet"}
{"id": "316914", "url": "https://fi.wikipedia.org/wiki/Catia", "title": "Catia", "text": "CATIA () on suunnittelussa käytettävä tietokoneavusteisen suunnittelun ohjelmisto, joka tukee kolmiulotteista mallinnusta. Ohjelmisto on laajalti käytössä erityisesti lentokone-, auto- ja matkapuhelinteollisuudessa.\n\nHistoria \n\nOhjelmiston kehitti omaan käyttöönsä Dassault, joka kehitti CATI-suunnittelutyökalunsa ().\nCATI:n nimi vaihtui muotoon CATIA ja se kaupallistettiin vuonna 1981, jolloin tytäryhtiö Dassault Systèmes perustettiin kehittämään ja markkinoimaan ohjelmistoa. \nCATIA on myöhemmin integroitu Dassault Systèmesin PLM-tuoteperheeseen (PLM l. tuotteen elinkaaren hallinta). Markkinointikanavana toimii IBM.\n\nYleistä \nAlun CAD-ohjelmasta CATIA on kehittynyt tuotteita kolmiulotteisesti mallintavaksi suunnittelujärjestelmäksi. Laajimmillaan ohjelmisto jäljittelee ympäristön ja tuotteiden toimintaa kattavilla virtuaalisilla simulaatioilla. Tuotteista voidaan rakentaa virtuaalisesti toimivia malleja, esimerkiksi tosiaikaisesti simuloitu lentokoneen ohjaamo toimintoineen. \n\nCATIAn vahvuutena voidaan pitää ydinalgoritmeja (ohjelma laskee pinnat NURBS-pintoina), pitkälle vietyä parametrisuutta ja kokoonpanojen käsittelyä, integraatiota ulkopuolisiin järjestelmiin, sekä virtuaalisten reaaliaikaisten 3D-simulointien mallinnusmahdollisuutta. Käyttöliittymältään ohjelma noudattelee Windows-standardeja: käyttö muun muassa perustuu vahvasti ikoneihin.\n\nMuita vastaavan tyyppisiä suunnitteluohjelmistoja ovat muun muassa PTC Pro/Engineer, Autodesk Inventor,  Dassault Systèmesin SolidWorks, Solid Edge, Unigraphics NX (aikaisemmin I-DEAS), sekä lähinnä Suomessa tunnettu kotimainen Cadmatic ja Vertex. Ominaisuuksiltaan, laajennettavuudeltaan ja hinnaltaan CATIA sijoittuu näiden ohjelmistojen kärkipäähän.\n\nOhjelman toiminnot \n\nPiirrepohjaisuus on useiden mekaniikkasuunnitteluohjelmistojen ominaisuus, jossa mallia muokkaavat toiminnot, eli piirteet, säilyvät mallin rakenteena. Mallia muokkaavat arvot talletaan tietokantaan sen sijaan että niistä ainoastaan generoitaisin mallin geometria. Tällöin arvoja voidaan muuttaa myöhemmin, ja geometria päivittyy vastaavasti. CATIAlle ominaista on lisäksi parametrien ja lisättyjen piirteiden luontijärjestyksen tallennus mallin tietokantaan aikajärjestyksessä; tämä antaa lisämahdollisuuksia mallin muokkaukseen ja geometristen piirteiden myöhempään organisointiin. \n\nKokoonpanomallin muutamalla parametrillä voi ohjata kaikkien osien tai osakokoonpanojen piirteitä tehokkaasti (esimerkiksi muuttamalla pituutta ja leveyttä muuttuvat kaikki kokoonpanon osat parametrien mukaan). Malliin voidaan luoda myös erilaisia mallintamisen reunaehtoja (rules ja laws) jotka joko varoittavat tai estävät syöttämästä ei-toivottuja parametreja malliin. Säännöillä voidaan vaikkapa muuttaa automaattisesti osan kokoa jos tietyt reunaehdot täyttyvät (esimerkiksi jos palkin pituus on yli tietyn rajan valitaan korkeampi palkki). Monimutkaisempien sääntöjen luomiseen voidaan käyttää Knowledgeware -osioita. \n\nTyypillisten 3D-suunnitteluohjelmistojen tapaan komponenttia (osaa) muutettaessa muutos heijastuu automaattisesti kokoonpanoihin ja piirustuksiin joissa kyseinen osa esitetään.\n\nToimintojen ryhmittely \nOhjelmisto on modulaarinen: kuhunkin työasemaan voidaan rakentaa eri ominaisuuksia valitsemalla halutut moduulit, joihin eri tehtäviin tarkoitetut toiminnot on ryhmitelty. CATIAssa näitä moduuleita kutsutaan nimellä workbenches.\n\nYleisimpiä moduuleita\n\nVersiointi \nNykyinen versio CATIA V6 julkaistiin kesäkuussa 2008. Tuote on osa valmistajan PLM 2.0 -tuotetiedon hallintajärjestelmää. Myös edellistä V5 versiota tuetaan ja kehitetään yhä. Muutokset V6:ssa olivat pienempiä kuin edellisessä V5-versiopäivityksessä vuonna 1999. Tuolloin ohjelmisto lähes uudelleenkirjoitettiin V4 versioon verrattuna; perusmuutos oli parametrisuus ja NURBS-pintojen käyttö laskennassa. \n\nPääversioiden lisäksi ohjelmasta tulee noin puolen vuoden välein uusia toimintoja sisältäviä revisioita, esimerkiksi vuoden 2010 lopulla uusimmat versiot olivat Catia V62011 ja Catia V5R20.\n\nCATIAa käyttäviä yrityksiä\n\nAutoteollisuus, työkoneet\n Audi, BMW, Citroën, Claas, CMC China Motor, Daimler AG, Ford, Honda, PSA Peugeot, Toyota, Valtra, Vermeer, Kalmar Industries, Volvo Bus, Volvo Trucks\n\nIlmailu- ja avaruusteollisuus\n Airbus, Boeing, Bombardier Aerospace, Cessna Aircraft, Dassault Aviation, EADS, Goodrich Aerostructures, Sukhoi Civil, Shaanxi Aircraft\n\nKuluttajatuotteet\n Alpine Electronics, Black & Decker, Bombardier Recreational Products BRP, Electrolux Group, Gardena, Lenovo, Nilfisk-Advance, Nokia Mobile Phones, Royal Canadian Mint, Siemens ICM, Sony\n\nAseteollisuus\n GD Electric Boat, Lockheed Martin, Northrop Grumman, Pratt & Whitney, Patria, Raytheon\n\nKonepaja-, kokoonpano- ja prosessiteollisuus\n Alstom Finland, Daewoo Heavy Machinery, Koito Manufacturing, Kværner Oilfield Products, Metso Paper, Nokia Networks, Sanyo Machine Works, Elomatic, Skoda Power, Toyota Industries\n\nKatso myös\n Tietokoneavusteinen suunnittelu\n Tietokonesimulointi\n Mallintaminen\n Tietokoneavusteinen valmistus\n Tuotteen elinkaaren hallinta\n\nLähteet\n\nViitteet\n\nAiheesta muualla\n CATIA keskustelupalsta \n\nSuunnitteluohjelmistot\nWindows-ohjelmat\nDassault"}
{"id": "1368817", "url": "https://fi.wikipedia.org/wiki/La%20Pazin%20departementti%20%28Honduras%29", "title": "La Pazin departementti (Honduras)", "text": "La Paz on departementti Hondurasin rannikolla. Departementin pääkaupunki on La Paz.\nDepartementti on perustettu vuonna 1869. Alueen pinta-ala on 2 331 km², ja vuonna 2013 siellä asui 198 926 ihmistä.\n\nLähteet\n\nHondurasin departementit"}
{"id": "909322", "url": "https://fi.wikipedia.org/wiki/Timothy%20Archerin%20sielunvaellus", "title": "Timothy Archerin sielunvaellus", "text": "Timothy Archerin sielunvaellus () on Philip K. Dickin vuonna 1982 ilmestynyt romaani, joka oli Nebula-palkintoehdokas vuonna 1982.\nKirja sijoittuu 1960 ja 1970-luvuille ja sen päähenkilönä on Kalifornian piispa, Timothy Archer. Timothy Arherin henkilöhahmo perustuu löyhästi kirjailijan ystävän James Piken elämään.\n\nHenkilöitä\nAngel Archer: Kirjan kertoja, joka on Berkeley-levykaupan omistaja.\nTimothy \"Tim\" Archer: Californian piispa, Angelin isäpuoli, joka kuolee Israelissa. Timothy Archerin henkilöhahmo pohjautuu James Piken elämään.\nKirsten Lundborg: Timothyn edesmennyt sihteeri ja rakastaja.\nBill Lundborg: Kirstenin poika, joka työskentelee mekaniikkona ja jolla on skitsofrenia.\nEdgar Barefoot: Paikallinen radioääni, joka omistaa venetalon.\nJeff Archer:Angelin aviomies.\n\nLähteet\n\nAiheesta muualla\n James Schellenberg: The Transmigration of Timothy Archer. Challenging Destiny 3.3.1999. \n Adam Roberts: VALIS and Later Novels by Philip K. Dick . Strange Horizons 5.4.2010. \n\nYhdysvaltalaiset tieteisromaanit\nVuoden 1982 kirjat\nPhilip K. Dickin teokset"}
{"id": "1365728", "url": "https://fi.wikipedia.org/wiki/Kulmikkaat%20munat", "title": "Kulmikkaat munat", "text": "Kulmikkaat munat (engl. Lost in the Andes!) on Carl Barksin käsikirjoittama ja piirtämä 32-sivuinen sarjakuvatarina, joka julkaistiin vuonna 1949.\n\nJuoni \n\nMuseon vahtimestarina työskentelevä Aku Ankka huomaa sattumalta, että museon kokoelmiin kuuluvat ”kivet” ovatkin todellisuudessa kuutionmuotoisia kananmunia. Elintarviketeollisuus kiinnostuu mahdollisuudesta tuottaa kulmikkaita kanoja ja munia, ja siksi Aku sekä Tupu, Hupu ja Lupu lähtevät etsimään munien alkulähdettä Andien vuoristosta. Lopulta he löytävät vuorten keskeltä kaupungin nimeltä Vihoviimeinen rotankolo, jonka kaikki asukkaat ja rakennukset ovat kulmikkaita. Lisäksi Ankat löytävät ensimmäisinä kulmikkaita munia tuottavat kulmikkaat kanat. Tupu, Hupu ja Lupu joutuvat melkein tuomituksi pakkotyöhön, koska he rikkovat kaupungin lakeja puhaltamalla pyöreitä purukumipalloja. He saavat kuitenkin armahduksen puhallettuaan kananpoikien avulla kulmikkaita purukumipalloja. Ankat palaavat Ankkalinnaan kahden kulmikkaan kanan kanssa, mutta heidän epäonnekseen molemmat kanat ovatkin kukkoja eivätkä siis voi tuottaa jälkeläisiä.\n\nJulkaisuhistoria \n\nBarks sai Kulmikkaat munat valmiiksi lokakuussa 1948, ja tarina julkaistiin Yhdysvalloissa huhtikuussa 1949 Donald Duck One Shot -lehden numerossa 223. Suomessa tarina julkaistiin ensimmäistä kertaa Aku Ankka -lehden numeroissa 11-15/1964.\n\nLähteet \n\nCarl Barksin sarjakuvatarinat"}
{"id": "136297", "url": "https://fi.wikipedia.org/wiki/Kauhuelokuva", "title": "Kauhuelokuva", "text": "Kauhuelokuva on elokuvan lajityyppi, jonka päätarkoituksena on herättää katsojassa pelon, kauhun ja inhon tunnetta. Kauhuelokuville tyypillisiä elementtejä ovat kuolemaan liittyvät teemat sekä erilaiset yliluonnolliset ilmiöt ja hirviöhahmot, kuten kummitukset, vampyyrit, zombit, kiroukset, demonit ja sarjamurhaajat. \n\nKauhuelokuva sai alkunsa jo 1800-luvun lopulla, ja se on saanut vaikutteita erityisesti goottilaisista romaaneista. Varhaisimpina klassikoina pidetään saksalaisia Tri Caligarin kabinettia ja Nosferatua 1920-luvun alusta, mutta termiä ”kauhuelokuva” alettiin käyttää vasta 1930-luvulla, kun Universal Pictures julkaisi useita lajityyppiä edustaneita elokuvia.\n\nKauhuelokuva on ollut erityisesti nuorten suosiossa, vaikka monet kauhuelokuvat ovat pienellä budjetilla tehtyjä niin sanottuja b-elokuvia. Kauhuelokuva on usein herättänyt myös pahennusta, ja monet kauhuelokuvat ovat joutuneet sensuurin kohteeksi. Lajityypin elokuvien kuvasto on usein väkivaltaista, minkä vuoksi niitä on pidetty raaistavina.\n\nMääritelmä ja jaottelu \n\nKauhuelokuva on elokuvan lajityyppi, jonka tarkoituksena on tuottaa katsojassa kauhun ja pelon tunteita. Kauhuelokuvassa käytetään hyväksi makaabereita asioita ja kerrontaa, jossa on jännitystä, yllätyksiä ja kauhutehosteita. Muutkin väkivaltaiset elokuvat, kuten sota-, katastrofi- ja rikoselokuvat voivat herättää ahdistusta ja pelkoa. Kauhuelokuvassa pelko on kuitenkin yleensä syvempää ja henkilökohtaisempaa. Yksi keskeisimmistä pelon aiheuttajista on kuolemanpelko, joka voi kohdistua sekä fyysiseen kuolemaan että yliluonnolliseen sielun joutumiseen ikuiseen kadotukseen. Kauhuelokuvissa on usein hirviöhahmo, jonka tavoitteena on ihmishahmon tuhoaminen.\n\nKauhuelokuvalle läheisiä lajityyppejä ovat fantasia- ja jännityselokuva. Kauhuelokuvassa saattaa olla samanlaisia mielikuvituksellisia teemoja kuin fantasiaelokuvassakin, mutta kauhu eroaa fantasiasta juuri makaaberien ainesten vuoksi. Fantasiaelokuvan tarina on yleensä humoristisempi. Jännityselokuvaan verrattuna kauhu on ahdistavampaa ja pelottavampaa. Jännityselokuvassa yleensä vain viitataan pelkoon eikä siinä käytetä ahdistavia elementtejä aivan yhtä paljon. Kauhuelokuva on myös verrattavissa komedia- ja pornoelokuviin, jotka myös määritellään sillä perusteella, miten ne vaikuttavat katsojaan. Esimerkiksi Linda Williams sijoittaa kauhun, pornon ja melodraaman samaan luokkaan, sillä niiden tarkoituksena on tuottaa voimakas fyysinen reaktio.\n\nTarkkojen genrerajojen vetäminen on melko vaikeata, ja kauhuelokuvakin on kehittynyt eri aikoina moneen eri suuntaan. Kauhuelokuvat voidaan jakaa useisiin alalajeihin juonikuvioidensa, asiasisältönsä tai niissä esiintyvien hirviöiden mukaan. Lisäksi kauhuelokuvat voivat muodostaa tietynlaisia sarjoja, jotka ovat suosittuja hetken ja joihin tehdään lyhyessä ajassa useita elokuvia. Niissä voidaan nähdä myös genresekoituksia, jotka lainaavat elementtejä muista lajityypeistä, ja tietyille elokuvastudioille sekä -ohjaajille ominaisia tyylejä. Kauhuelokuvat voidaan jakaa esimerkiksi seitsemään alalajiin:\n Goottilaiset kauhuelokuvat perustuvat perinteisiin tarinoihin.\n Yliluonnollisissa ja okkultistisissa elokuvissa sekä kummituselokuvissa henget, kummitukset, noituus ja paholainen sekaantuvat todellisen elämän tapahtumiin.\n Psykologisessa kauhussa käsitellään psyykkisiä tiloja ja psykooseja sekä rikoksia ja sarjamurhaajia.\n Hirviöelokuvissa luonnolliset oliot tai tieteishirviöt aiheuttavat tuhoa.\n Slashereissa joukko nuoria joutuu vainoajan uhreiksi.\n Ruumiskauhussa, splattereissa ja goressa käsitellään ihmisruumiin iljettäviä piirteitä, ja niihin liittyy usein silpomista, sairauksia ja poikkeavaa tai fetisististä käyttäytymistä.\n Äärimmäisen väkivaltaiset elokuvat keskittyvät äärimmäisiin aiheisiin tai tabuihin, kuten väkivaltaan ja kidutukseen.\n\nYksittäistä kauhuelokuvaa saattaa olla vaikeaa luokitella tiettyyn alagenreen. Monet voidaan sijoittaa useampaan alaluokkaan. Lisäksi monet elokuvat lainaavat aineksia myös muista genreistä. Tieteiskauhu ja kauhukomediat ovat yleisiä sekoituksia, mutta kauhuelokuvat voivat sisältää aineksia myös esimerkiksi lännenelokuvista.\n\nTaustat ja lähteet\n\nKirjallisuus\n\nIhmiskunnan taistelu pahuutta vastaan on yleinen teema kirjallisuushistoriassa, ja jo varhaisissa kirjallisissa teoksissa on mukana suuri taistelu hyvän ja pahan välillä. Esimerkiksi babylonialaisessa Gilgameš-eepoksessa ja Homeroksen Odysseiassa on taisteluja hirviöitä vastaan. Raamatussa esiintyy monia hirviöitä, ja siinä käydään lopullinen taistelu pahuuden ruumiillistumaa, Saatanaa, vastaan. Muita julmia kuvauksia on esimerkiksi Tuhannen ja yhden yön tarinoissa, Dante Alighierin Jumalaisessa näytelmässä ja Giovanni Boccaccion Decameronessa.\n\nPelko ja demonit nousivat kirjallisuuden keskusteemoiksi Englannissa 1700-luvulla. Ensimmäiseksi goottilaiseksi romaaniksi lasketaan Horace Walpolen Otranton linna vuodelta 1764. Walpole sai lukuisia seuraajia, ja 1700-luvun lopussa Ann Radcliffe vakiinnutti viidessä romaanissaan goottilaisen kauhuromantiikan erityispiirteet: rappeutuvat linnat, sumuiset maisemat, julmat rikokset ja yliluonnollisten tapahtumien järkiperäistäminen. Radcliffen ohella 1700-luvun lopulla vaikutti Matthew Lewis, jonka romaani Munkki (1796) oli merkittävä pahuuden tutkielma. Vuonna 1818 ilmestyi yksi lajityypin merkittävimmistä teoksista, Mary Shelleyn Frankenstein.\n\nGoottilainen romaani vaikutti suuresti eurooppalaiseen ja yhdysvaltalaiseen kirjallisuuteen. Erityisesti demoniset kauhuainekset kehittyivät edelleen brittiläisten Charles Dickensin, Sheridan Le Fanun ja Oscar Wilden teoksissa. Yhdysvaltalaisen Edgar Allan Poen kertomukset vaikuttivat myöhemmin paljon useisiin elokuviin. Muita 1800-luvun merkittäviä romantiikan ajan kirjailijoita, joiden romaaneissa oli kauhuaineksia, olivat E. T. A. Hoffmann, Heinrich von Kleist, Victor Hugo ja Alexandre Dumas. 1800-luvun merkittävimpiä kauhuromaaneja olivat Wilden Dorian Grayn muotokuva, Robert Louis Stevensonin Tohtori Jekyll ja Mr. Hyde ja Bram Stokerin Dracula. Stoker synnytti uuden kauhun alalajin, kun hän yhdisti romaanissaan kansanperinteen moninaiset vampyyriuskomukset kokonaisuudeksi.\n\n1900-luvun alussa H. P. Lovecraft kehitti Cthulhu-taruston, mutta hänen vanhahtava kielensä ei ole kuitenkaan houkutellut elokuvantekijöitä. Lovecraft ei ollut kovinkaan suosittu elämänsä aikana, mutta hänen tyylinsä on vaikuttanut moniin myöhempiin kauhukirjailijoihin, kuten Ramsey Campbelliin, Clive Barkeriin ja Stephen Kingiin. Kauhusarjakuva syntyi 1950-luvulla, kun EC Comics julkaisi tarinoita, joiden keskiössä olivat kauhu ja oudot tapahtumat.\n\nTeatteri ja näytelmät \n\nTeatteritaiteessa on käytetty kauhuelokuvalle tyypillisiä julmia aineksia jo kreikkalaisessa tragediassa. Kauhutragedia oli suosittua erityisesti italialaisen renessanssin aikana. William Shakespearen näytelmissä on runsaasti yliluonnollisia aineksia: Macbethissä on noitia ja kummituksia, verisen Titus Andronicuksen tarinaan kuuluu raiskaus ja kannibalismia, ja Myrskyn pääosassa on taikuri, joka hallitsee henkiä.\n\nSaksassa Friedrich Schillerin, Johann Wolfgang von Goethen ja August von Kotzebuen näytelmissä on monia kauhuun viittaavia aineksia, esimerkiksi Goethen Faustissa. Ranskassa syntyi 1800-luvulla Grand Guignol -teatteri, joka erikoistui julmuuksien esittämiseen.\n\nKuvataide \n\nKuvataiteesta kauhuelokuviin ovat vaikuttaneet Hieronymus Boschin ja Pieter Brueghel vanhemman helvettinäyt, Salvator Rosan ja Francisco de Goyan noitahahmot, Giovanni Battista Piranesin kidutusvankilat ja Henry Fuselin painajaiskuvat.\n\nSaksalaiset ekspressionistiset mykkäajan kauhuelokuvat saivat ulkoasunsa erityisesti Arnold Böckliniltä ja Caspar David Friedrichin romanttis-mystisistä maisemista. Kauhuelokuville tyypillistä valaistusta, jonka hallitsevina osatekijöinä ovat vahvat varjot, pystysuoraan lankeava valo ja pimeys, käytettiin myös chiaroscuro-tyylissä (valohämy), esimerkiksi Caravaggion makaabereissa esityksissä.\n\nBelgialaisen Antoine Wiertzin työt ovat selkeitä kauhuelokuvakuvaston edeltäjiä. Wiertzin maalauksissa kuvataan esimerkiksi, miten elävänä haudattu pyrkii ylös arkustaan ruton uhrien joukossa. Wiertz kuvasi kauheuksia pikkutarkalla realistisella tyylillä.\n\nHistoria\n\nEnsimmäiset vuosikymmenet \n\nKauhuelokuvan historia on käytännössä yhtä pitkä kuin elokuvataiteen historiakin. Ensimmäisenä kauhuelokuvana voidaan pitää Georges Mélièsin Le Manoir du diablea, joka esitettiin jouluaattona 1896 Pariisissa. Kaksi minuuttia kestävässä elokuvassa näkyy muun muassa suuri lepakko, joka muuttuu Mefistofeleeksi, luurankoja, kummituksia ja noitia. Méliès teki muitakin varhaisia kauhuelokuvia, ja hän käytti myös elokuvahistorian ensimmäisiä erikoistehosteita. Keskeyttämällä kuvauksen ja aloittamalla sen uudestaan Méliès pystyi hävittämään ihmisiä kuvasta. Brittiläinen George Albert Smith puolestaan kehitti kaksoisvalotustekniikan, jonka ansiosta elokuvaan pystyi luomaan kummitusmaisia hahmoja.\n\nMonet ensimmäisistä kauhuelokuvista olivat tummia ja surrealistisia. Niiden visuaaliseen asuun olivat vaikuttaneet ekspressionistiset taidemaalarit ja kerrontaan Grand Guignol -teatterien tarinat. 1900-luvun alussa kauhuelokuvia tehtiin monien klassisten teosten pohjalta. Victor Hugon Pariisin Notre-Damen päähenkilöstä Quasimodosta tuli myös ensimmäisen pitkän kauhuelokuvan hirviö ranskalaisessa elokuvassa Notre-Dame de Paris vuodelta 1911. Mary Shelleyn Frankensteinista sovitettiin ensimmäinen elokuvaversio vuonna 1910. Muita kirjallisia teoksia, joita hyödynnettiin varhaisissa kauhuelokuvissa, olivat Arthur Conan Doylen Baskervillen koira, Robert Louis Stevensonin Tohtori Jekyll ja Mr. Hyde, Edgar Allan Poen novellit, Oscar Wilden Dorian Grayn muotokuva ja H. G. Wellsin Tohtori Moreaun saari.\n\nSaksassa kauhuelokuvasta tuli vakavasti otettava lajityyppi, kun Tri Caligarin kabinetti ilmestyi vuonna 1920. Sen jälkeen saksalainen ekspressionismi tuotti monia varhaisen kauhuelokuvan klassikoita. F. W. Murnau ohjasi esimerkiksi elokuvat Der Januskopf (1920) ja vampyyriklassikon Nosferatu (1922). Nosferatu oli ensimmäinen suuren tuotannon vampyyrielokuva. Sen päähenkilö oli kreivi Orlock, jonka rottamainen hahmo oli paljon uskollisempi monien kansantarinoiden vastenmielisille vampyyrihahmoille kuin myöhemmät Dracula-sovitukset.\n\nMykkäelokuvan kaudella Hollywoodissa ei syntynyt vielä kauhuklassikoita. Yhdysvalloissa kauhun hyväksyntään vaikutti kuitenkin ensimmäinen kauhuelokuvatähti Lon Chaney, Sr., joka tunnettiin nimellä ”tuhansien kasvojen mies”. Lisänimen hän oli saanut maskeeraus- ja näyttelijätaidoistaan. Chaneyn tunnetuin elokuva oli Suuren oopperan kummitus (1925), joka kertoi Pariisin oopperan kostonhaluisesta säveltäjästä ja kummituksesta.\n\nUniversalin menestys 1930-luvulla \n\nÄänielokuva mullisti elokuvamaailman, ja samalla se vaikutti suuresti myös kauhuelokuvan kehitykseen. Kauhuelokuvat olivat 1920-luvulla visuaalisia ja usein tunnelmaltaan unenomaisia. Ääni toi kuitenkin uuden ulottuvuuden kauhuun, kun hirviöiden karjunnalla, musiikilla ja muilla äänillä pystyttiin luomaan tunnelmaa ja pelon odotusta.\n\nKauhuelokuva menestyi hyvin 1930-luvulla. Keskikokoisella budjetilla tehty Tod Browningin ohjaama Dracula (1931) oli Universal Picturesille suuri menestys. Termiä ”kauhuelokuva” käytettiin ensimmäisen kerran, kun tuotantoyhtiö ilmoitti Draculan suosion jälkeen tekevänsä lisää kauhuelokuvia. Draculan jälkeen Universal alkoi tuottaa valkokankaalle Mary Shelleyn Frankensteinia. Elokuvan ohjaajaksi valittiin James Whale ja nimirooliin Boris Karloff. Frankenstein sai vuoden 1931 ennakkonäytöksissä katsojat kirkumaan ja pyörtymään, minkä jälkeen Universal leikkasi elokuvasta kohtauksia. Whale ohjasi elokuvalle myös jatko-osan Frankensteinin morsian (1935). Universalin hirviöelokuvien sarjaan kuuluivat lisäksi Muumio (1932) ja Ihmissusi (1941). Ihmissuden kuvasto ja symboliikka vakiintuivat myöhemmin ihmissusia käsittelevien elokuvien osaksi.\n\nUniversalin menestyksen siivittämänä muutkin tuotantoyhtiöt kiinnostuivat kauhuelokuvista. Fredric March voitti elokuvasta Tri Jekyll & Mr. Hyde (1931) ensimmäisen kauhuelokuvan saaman Oscar-palkinnon. Ensimmäinen laajaan levitykseen päässyt värillinen kauhuelokuva oli Vahakabinetin arvoitus (1935).\n\nKauhu siirtyi b-elokuviin\n\n1940-luku\n\nHollywood-elokuva jakautui 1940-luvulle tultaessa a- ja b-elokuviin. Jälkimmäisillä oli pienet budjetit, ja niiden mainostukseen käytettiin vain vähän rahaa. Kauhuelokuvat olivat yleensä b-elokuvia, sillä niiden katsojamäärät olivat ylitarjonnan takia selvästi pienentyneet 1930-luvun huippuvuosista. Monet kauhuohjaajista, kuten Browning ja Whale, jäivät suurien tuotantoyhtiöiden ulkopuolelle. Samalla kun yhdysvaltalainen kauhuelokuvatuotanto hiipui, Britanniassa kauhuelokuvat kiellettiin. Brittiläiset viranhaltijat vetosivat siihen, että ihmisten ei tarvinnut nähdä toisen maailmansodan kauhujen lisäksi kauhua enää elokuvissa.\n\nSuuret tuotantoyhtiöt tekivät lähinnä vain pehmeitä kauhuelokuvia, joissa ei ollut voimakkaita pelottavia elementtejä, kuten Suuren oopperan kummitus (1943), jonka tähtenä oli Claude Rains, ja Dorian Grayn muotokuva (1945), josta Angela Lansbury oli Oscar-ehdokkaana. Monissa b-elokuvissa näyttelivät Bela Lugosi ja Boris Karloff. RKO:n tuottaja Val Lewton tuotti yksitoista merkittävää b-luokan kauhuelokuvaa, joista ensimmäinen oli Kissaihmiset (1942). Lewtoninkaan elokuvat eivät aiheuttaneet voimakasta kauhun tunnetta vaan lähinnä pientä ahdistusta varjojen ja vihjausten avulla.\n\n1950-luku\n\nKauhuelokuvat vakiintuivat 1950-luvulla b-elokuviksi. Vuosikymmenen aikana syntyi monia pienempiä elokuvastudioita, jotka tuottivat halpoja eksploitaatioelokuvia, joita markkinoitiin voimakkaasti suuren voiton takaamiseksi. Suuret elokuvastudiot keskittyivät uusien tekniikoiden, kuten värielokuvan, hyödyntämiseen ja vastaamaan television haasteeseen. Suuret elokuvatähdet esiintyivät pääasiassa eeppisissä elokuvissa ja musikaaleissa, ja monet Universalin valtakauden kauhunäyttelijöistä olivat jo kuolleet tai eivät olleet enää pinnalla. Kauhuelokuvien pääyleisö oli teinit, joiden ansiosta kauhugenre oli edelleen tuottoisa. 1950-luvulla drive-in-teatterit yleistyivät ja monet teini-ikäiset sekä nuoret vanhemmat kävivät niissä. Pienet elokuvayhtiöt, joista menestynein oli American International Pictures, tuottivat monia suoraan teini-ikäisille suunnattuja kauhuelokuvia.\n\nKauhuelokuva kärsi myös tieteiselokuvan syntymisestä. Ihmiset alkoivat kiinnostua yhä enemmän avaruuslennoista, ja kylmä sota synnytti ydinsodan uhan. Lisäksi Roswellin tapaus ja muut ufo-havainnot puhuttivat ihmisiä. Tieteisfiktio oli suosittua jo 1930- ja 1940-luvuilla, mutta se keskittyi lähinnä kioskikirjallisuuteen ja sarjakuviin, kunnes elokuvatekniikan kehittyminen mahdollisti tieteisfiktion siirtymisen myös valkokankaalle. Ensimmäiset tieteiselokuvat olivat toiveikkaita, kuten Matka kuuhun vuodelta 1950. Pian lajityyppi yhdistyi kuitenkin kauhun kanssa, ja niin syntyivät ensimmäiset tieteiskauhuelokuvat, kuten Yön pedot (1954) ja Ruumiinryöstäjät (1955).\n\nTieteiskauhussa luotiin vetypommitestien aikana monia jättiläismäisiä mutanttihirviöitä, joita nähtiin myös Yön pedoissa. Japanissa kehitettiin 1950-luvun tunnetuin jättiläishirviö, Godzilla, joka esiintyi ensimmäisen kerran valkokankaalla elokuvassa Godzilla (1954). Mustan laguunin hirviö (1954) oli 1950-luvun merkittävin yhdysvaltalainen hirviöelokuva, ja sen eläinhirviöstä tuli lopulta myöhempi lisäys Universalin 1930- ja 1940-lukujen hirviögalleriaan.\n\nElokuvateollisuudessa kehitettiin myös monia uusia ideoita ja temppuja, joilla yritettiin houkutella yleisöä. Ensimmäinen merkittävä kolmiulotteinen elokuva oli kauhuelokuva Vahakabinetti (1953). Tuottaja-ohjaaja William Castle käytti temppuja useissa elokuvissaan: esimerkiksi elokuvan The Tingler aikana teatterin istuinten alle asetetut laitteet antoivat pienen tärinän tunteen, kun hirviö oli vapaana.\n\nHammerin menestys \n\nBrittiläinen elokuvayhtiö Hammer Film Productions julkaisi vuonna 1957 elokuvan Frankensteinin kirous, josta tuli maailmanlaajuinen menestys. Kriitikot eivät erityisemmin pitäneet elokuvasta, mutta Hammerin Dracula (1958) oli jopa Frankensteiniakin suurempi yleisömenestys. Pienestä brittiläisestä yrityksestä tuli maailman johtava historiallisen kauhun tuottaja, ja näyttelijät Peter Cushing ja Christopher Lee nousivat kauhuikoneiksi. Universal Pictures oli alkujaan uhannut haastaa Hammerin oikeuteen, jos Frankensteinin kirouksen maskeeraus muistuttaisi Universalin Frankensteinin maskeerausta. Hammerin menestyksen jälkeen yritykset tekivät kuitenkin yhteistyösopimuksen. Universal antoi Hammerille luvan käyttää yrityksen arkistoja, ja Hammer tekikin monia uusia versioita vanhoista elokuvahirviöistä.\n\nHammerin menestyksen myötä kauhuelokuva nousi uuteen kukoistukseen maailmanlaajuisesti. Yhdysvaltain ja Yhdistyneen kuningaskunnan ulkopuolella tehtiin vain noin 30 kauhuelokuvaa 1950-luvun alkupuoliskolla, mutta jälkipuoliskolla määrä nelinkertaistui. Elokuvahistoriallisesti merkittäviä olivat esimerkiksi ranskalaiset Pirulliset (1955) ja Silmät ilman kasvoja (1959). Samalta aikakaudelta on myös ensimmäinen kauhuelokuviin keskittynyt elokuvalehti, Famous Monsters of Filmland, joka perustettiin 1958. Kahden seuraavan vuosikymmenen aikana lehti sai kymmenittäin seuraajia.\n\nPsyko mullistaa kauhuelokuvan \n\nTunnettu jännityselokuvien ohjaaja Alfred Hitchcock teki 1960-luvulla kaksi kauhuelokuvaa. Monet hänen aiemmistakin elokuvistaan olivat jännityksen ja kauhun välimaastossa. Kuitenkin vain Psykoa (1960) ja Lintuja (1963) voidaan pitää todellisina kauhuelokuvina. Psykosta tuli Hitchcockin tunnetuin elokuva, ja se pystyi harvinaisella tavalla muokkaamaan lajityyppinsä temaattisia ja tyylillisiä malleja. Perinteisesti kauhuelokuva oli yhdistetty vain goottilaisiin kartanoihin ja yliluonnollisiin tapahtumiin, mutta Psykossa ”hirviönä” oli seksuaalinen psykopaatti ja murhapaikkana motellin suihku. Samana vuonna, kun Psyko ilmestyi Yhdysvalloissa, Britanniassa valmistui Michael Powellin ohjaama Kurkistelija. Elokuvan päähenkilö kuvaa tekemänsä murhat kaitafilmille. Kurkistelija sai kriitikkojen moitteet valmistumisvuonnaan mutta saavutti laajan arvostuksen 1980-luvulla. Hitchcockin Linnut mullisti kauhuelokuvan kuvastoa Psykon tavoin, sillä se oli ensimmäinen elokuva, jossa eläimet hyökkäsivät tietoisesti ihmisten kimppuun.\n\nHollywoodissa ohjaaja Roger Corman teki American International Picturesille muutamia suosittuja kauhuelokuvia Hammerin tyylillä. Kun Edgar Allan Poen teokseen pohjautunut elokuva Vieraana kauhujen talossa (1960) menestyi, AIP kannusti Cormania tekemään samaan tyyliin lisää elokuvia, joten hän ohjasi lopulta seitsemän Poe-filmatisointia. Hammer-elokuvista otti vaikutteita myös italialainen Mario Bava, jonka vuoden 1960 elokuva Paholaisen naamio on kulttiklassikko. Bava oli ensimmäinen niistä italialaisista ohjaajista, joiden tekemät kauhuelokuvat olivat selvästi roisimpia kuin brittiläiset tai yhdysvaltalaiset. Häntä seurasivat Lucio Fulci ja Dario Argento.\n\nPsykon ohella muita 1960-luvun kauhuelokuvia, jotka vaikuttivat lajityypin tulevaisuuteen, olivat splatter-elokuvien edeltäjä, Herschell Gordon Lewisin ohjaama Blood Feast (1963) ja George A. Romeron Elävien kuolleiden yö (1968), jossa esiintyi ensimmäistä kertaa lihaa syöviä zombeja. Roman Polański ohjasi 1960-luvulla kolme merkittävää kauhuelokuvaa: Inhon (1965), Hammer-tribuutin Vampyyrintappajat – anteeksi, hampaanne ovat niskassani (1967) ja Rosemaryn painajaisen (1968). Inho oli Psykon vanavedessä syntynyt psykologinen ja seksuaalinen kauhuelokuva, mutta Rosemaryn painajainen toi goottilaisen kauhuperinteen perheidylliin. Elokuvassa Mia Farrow’n esittämä Rosemary synnyttää Saatanalle antikristuksen.\n\nKauhu palaa valtavirtaan 1970-luvulla \n\nPolańskin Rosemaryn painajaisen jälkeen suuret elokuvayhtiöt alkoivat jälleen tuottaa suuren budjetin kauhuelokuvia, joissa oli myös huippunäyttelijöitä. Uusi kauhuelokuvien nousukausi kuvasti myös vuosikymmenen ilmapiiriä: 1960-luku oli ollut optimistinen seksuaali- ja kulttuurivallankumouksineen, mutta 1970-luvun alun asenteisiin vaikuttivat muun muassa Vietnamin sota ja öljykriisi. Rosemaryn painajaisen innoittamana tehtiin muitakin uskonnollisia aiheita käsitteleviä kauhuelokuvia, kuten Manaaja (1973) ja Ennustus (1976). Manaaja aiheutti runsaasti kohua, sillä se rikkoi useita Hollywoodin tabuja. Siinä riivattu tyttölapsi muun muassa tyydyttää itseään krusifiksilla ja käyttää kieltä, jota ei amerikkalaisessa valtavirtaelokuvassa ollut aiemmin kuultu. Manaaja on kuitenkin myös arvostettu teos, joka vaikutti suuresti siihen, että kauhuelokuva hyväksyttiin valtavirtaan. Se nosti kauhuelokuvan arvostusta samaan tapaan kuin 2001: Avaruusseikkailu oli kasvattanut tieteiselokuvan arvostusta.\n\nMuita vuosikymmenen merkittäviä kauhuelokuvia olivat Tappajahai (1975), Carrie (1976) ja Alien. Carrien pääosassa oli tyttö, jolla on psykokineettisiä voimia, ja elokuvan menestyksen jälkeen paranormaalit ilmiöt yleistyivät kauhuelokuvissa. Carrien loppukohtauksesta, jossa Carrie palaa vielä säikyttämään, tuli 1980-luvulla kauhuelokuvien paljon käyttämä lopetus. Alien loi populaarikulttuuriin elokuvan nimihahmon, joka on yksi tunnetuimmista avaruusolioista. Sen suunnittelijana oli surrealistitaiteilija H. R. Giger.\n\nSplatter- ja slasher-alatyypit kehittyivät 1970-luvulla, jolloin tehtiin vain muutamia goottilaisten romaanien teemoihin perustuvia elokuvia. Slasherit juontavat juurensa psykologisista kauhuelokuvista, kuten Psykosta ja Kurkistelijasta. Pienellä budjetilla tehty John Carpenterin Halloween oli alagenren tyypillisimpiä edustajia. Splatterit saivat innoituksensa 1960-luvun drive-in-teattereiden eksploitaatioelokuvista. Wes Cravenin Viimeinen talo vasemmalla (1972) ja Yön silmät (1977) sekä Tobe Hooperin Texasin moottorisahamurhat (1974) olivat radikaaleja elokuvia, joiden kuvastoa ei ollut aiemmin nähty elokuvissa. Viimeisen talon vasemmalla väkivalta oli raaempaa ja realistisempaa kuin mihin elokuvissa oli totuttu. Sitä seurasi sarja raiskausta ja kostoa käsitteleviä elokuvia. Niistä pahamaineisin on Naisen päivä (1978), jonka raiskauskohtaus kestää yli 40 minuuttia.\n\nMuita 1970-luvulla syntyneitä tyylejä olivat italialaiset kannibaalielokuvat ja yhdysvaltalaiset blaxploitaatiot. Kannibaalielokuvat saivat innoituksensa erityisesti zombielokuvasta Elävien kuolleiden yö. Niissä kauhun aiheuttajana ei kuitenkaan ollut zombit, vaan tiettyjen alkuasukasheimojen ihmissyöntiperinteet. Tunnetuin lajin edustajista lienee Ruggero Deodaton Kannibaalien polttouhrit (1980).\n\nSlashersarjojen suosio 1980-luvulla \n\nParamount Pictures ei halunnut vain katsoa vierestä, kun itsenäiset elokuvayritykset keräsivät merkittäviä taloudellisia voittoja slashereillään. Paramount toi Halloweenin ja The Amityville Horror -elokuvan jälkeen teattereihin elokuvan Perjantai 13., joka muunsi slasher-elokuvat entistä raaistavampaan suuntaan ja joka oli ilmestyessään suuri taloudellinen menestys. Vielä kolme vuotta aiemmin 20th Century Fox oli julkaissut Dario Argenton Suspirian tytäryhtiön kautta, mutta Paramountin elokuvan saatua suosiota muutkin elokuvayhtiöt seurasivat sen esimerkkiä ja tuottivat itse omat splatterinsa.\n\nSlasherit, kuten edellä mainittu Perjantai 13. ja Wes Cravenin Painajainen Elm Streetillä (1984), saivat useita jatko-osia. Monissa elokuvissa oli avoin loppuratkaisu, ja jatko-osia tuotettiin samaan tahtiin kuin Universal 1930-luvulla. Psykon innoittamina monet slasherit olivat seksuaalisesti värittyneitä. Painajainen Elm Streetillä ennakoi goottilaisen perinteen paluuta, sillä siinä yhdistyivät yliluonnolliset ainekset ja sarjamurhaaja. Elokuvan päähenkilön Freddy Kruegerin seuraajiksi kauhuelokuviin ilmestyi monia karismaattisia hirviöitä, kuten Hellraiserin (1987) Pinhead, sadomasokistinen demoni, jonka pää oli lävistetty useilla nauloilla. Vuonna 1987 ilmestyi kaksi suosittua vampyyrielokuvaa: Joel Schumacherin The Lost Boys ja Kathryn Bigelow’n Pimeyden läheisyys. Samaan aikaan tuotantoyhtiöt alkoivat lopettaa slashersarjojaan VHS-nauhurin suosion ja niihin kohdistetun painostuksen takia.\n\nVHS tuli markkinoille jo 1970-luvun lopussa, mutta suuret elokuvayhtiöt eivät hyödyntäneet uutta tekniikkaa piratismin pelossa. Pienemmät yritykset kuitenkin etsivät videolle monenlaista materiaalia. Monet videolla levitetyt kauhuelokuvat olivat kiisteltyjä ja synkkiä, eikä niiden teatterilevitys olisi onnistunut laajassa mittakaavassa sensuurin takia. Elokuvia mainostettiin jopa raaoilla kansikuvilla. Pian perustettiin myös ensimmäiset elokuvayhtiöt, jotka suuntasivat elokuvansa suoraan videolevitykseen.\n\n1990- ja 2000-luku \n\nKauhun ja jännityselokuvan raja hämärtyi 1990-luvulla. Slasher-elokuvat olivat menettäneet tehonsa ylituotannon takia, ja Peter Jacksonin Aivokuollut (1992) oli enää kauhukomedia, jossa kauhu ei ollut pääosassa. Psykologiset jännityselokuvat tarjosivat kauhua aikuisemmalle väestölle. Vaarallisen suhteen (1987) menestyksen jälkeen ilmestyi teattereihin useita jännityselokuvan ja kauhun sekoituksia, joiden joukosta syntyi myös 1990-luvun tunnetuin antisankari, Hannibal Lecter. Lecteriä näytteli Jonathan Demmen ohjaamassa Uhrilampaissa (1991) Anthony Hopkins, joka voitti roolistaan myös Oscar-palkinnon. Kauhuelokuvat palasivat todelliseen maailmaan, kuten kävi myös Psykon jälkeen 30 vuotta aiemmin. Slasher-elokuvien murhaajissa oli usein yliluonnollisia piirteitä, mutta psykologisissa jännityselokuvissa murhaajat olivat inhimillisiä. Lajityypin toinen mestariteos 1990-luvulla oli David Fincherin ohjaama Seitsemän.\n\nKauhuelokuva palasi goottilaisen romaanin pariin 1990-luvulla. Francis Ford Coppolan ohjaama Bram Stokerin Dracula ilmestyi vuonna 1992 ja Kenneth Branaghin ohjaama Mary Shelleyn Frankenstein vuonna 1994. Kiinnostus goottilaiseen romaaniin näkyi siinäkin, että Universalin alkuperäisistä hirviöstä myös ihmissusi (Wolf, 1994) ja muumio (Muumio, 1999) tuotiin valkokankaalle. Muumio oli kuitenkin enemmän seikkailuelokuva kuin kauhuelokuva. Uusintaversioista tuli arkea, ja monia vanhoja elokuvia tuotettiin uudelleen. Vuonna 1998 ilmestyi Gus Van Santin ohjaama Psycho. Trendi jatkui 2000-luvulla, ja vuosituhannen alussa tehtiin 1970–1980-lukujen slashereiden päivityksiä, kuten Texasin moottorisahamurhat (2003), Halloween (2007), Friday the 13th (2009) ja Painajainen Elm Streetillä (2010). Aasialaisista kauhuelokuvista ja niiden uudelleenfilmatisoinneista tuli suosittuja 1990-luvun lopulla. Aiemmin aasialaista kauhua esitettiin lähinnä pienelle yleisölle taidepiireissä, mutta Ringu (1998) ja Audition (1999) nostivat sen suosiota myös länsimaissa.\n\nVuoden 1999 elokuva The Blair Witch Project käytti mainostamisessa uutta tekniikkaa, ja se oli historian tuottoisin kauhuelokuva. Elokuvaa mainostettiin kuukausia ennen ensi-iltaa tositapahtumana internetissä. Todella pienellä budjetilla tehty elokuva tuotti teattereissa yli 245 miljoonaa dollaria. Kymmenen vuotta myöhemmin ilmestyi teattereihin Paranormal Activity, joka oli kuvattu vuonna 2007 vain 15 000 dollarilla. Elokuva käytti myös verkkomarkkinointia, ja se on tuottanut kymmeniä miljoonia dollareita. Kauhuelokuvien uutena lähteenä ovat 1990- ja 2000-lukujen sarjakuvat ja videopelit. Sarjakuvafilmatisointeja edustavat Crow (1994) ja Blade (1998). Monet videopeleihin perustuvat elokuvat olivat olleet epäonnistumisia. Paul W. S. Andersonin ohjaama zombielokuva Resident Evil tuotti kuitenkin hyvin. Tämän jälkeen on kuvattu useita kauhuelokuvia, jotka perustuvat videopeleihin. Lisäksi monet suuren budjetin kauhuelokuvat, kuten Varjojen valtakunta (2003) ja Van Helsing (2004), ovat saaneet runsaasti vaikutteita videopeleistä.\n\n2000-luvun puolivälissä elokuvateattereihin ilmestyi useita huomattavan raakoja valtavirran elokuvia, jotka käsittelevät kidutusta, kuten Saw (2004) ja Hostel (2006). Niiden sisältämä väkivalta on hyvin visuaalista. Aiemmin vastaavat elokuvat olivat yleensä pienten yhtiöiden tuottamia ja menivät suoraan videolevitykseen. Saw ja Hostel olivat kuitenkin suurten levittäjien markkinoimia, ja ne keräsivät lippuluukuilla maailmanlaajuisesti kymmeniä miljoonia dollareita. Vastaavista realistisesti kuvatuista kidutuselokuvista on käytetty nimitystä ”kidutusporno”.\n\nTyyli \n\nKauhuelokuvassa käytetään yhä tiettyjä tehokeinoja, vaikka tekniikka onkin kehittynyt. Voimakkaiden tunteiden luomiseen on käytetty näkökulmaotoksia, tummaa tai chiaroscuro-valaistusta, hyppyleikkauksia, visuaalisia ja usein väkivaltaisia kohtauksia, joissa hyödynnetään maskeerausta, proteeseja ja visuaalisia tehosteita sekä hermostuttavia äänitehosteita ja musiikkia. Kauhuelokuvalle tyypillistä on, että kauhua herättäviä asioita näytetään suoraan eikä niihin vain viitata. Tällaisia asioita ovat kauhua herättävät ulkomuodot ja kuolemaan sekä demonisuuteen liittyvät symbolit.\n\nSaksalaisissa ekspressionistissa kauhuelokuvissa (esimerkiksi Tri Caligarin kabinetti ja Nosferatu) hyödynnettiin chiaroscuro-valaistusta sekä käytettiin valon ja varjon ääripäitä. Valaistuksen vaikutuksen Hollywood-elokuviin voi nähdä etenkin Universal Picturesin kauhuelokuvissa 1930-luvulla ja seuraavan vuosikymmenen film noireissa. Kauhuelokuvat käyttävät edelleen ekspressionistista valaistusta ja kuvakulmia. Kauhuelokuvat olivat vielä värielokuvankin läpimurron jälkeen pitkään mustavalkoisia. Niistä tuli värillisiä vasta 1960- ja 1970-luvuilla, mikä johtui erityisesti brittiläisen Hammerin menestyneistä värillisistä kauhuelokuvista.\n\nMusiikista on tullut kauhulle tärkeä elementti. Katsojat jännittyvät tunnistaessaan tietyt musiikilliset vihjeet: pitkät ja syvät sävelet voivat lisätä jännitystä ja staccato-rytmi hermostuneisuutta. Musiikki on yleensä synkkää ja painostavaa. Äänitehosteet lisäävät pelottavaa ilmapiiriä, ja niihin kuuluu usein ihmisääniä, kuten sydämenlyöntiä, hengitystä tai kirkumista. Toisaalta hiljaisuudellakin pystytään luomaan samantapainen painostava tunnelma.\n\nKauhuelokuvissa leikkaukset ovat esimerkiksi vastakuvia, joissa esitetään uhrin reaktio hirviöön, tai kohteita, jotka ennakoivat pahuuden läsnäoloa. Sellainen saattaa esimerkiksi olla ihmissusielokuvassa täysikuu. Kauhuelokuvalle tyypillisiä ovat myös niin sanotut šokkileikkaukset, joiden tarkoituksena on säikyttää katsoja. Šokkileikkaus on nopea siirtyminen järkyttävään kuvamateriaaliin, ja sen vaikutusta tehostetaan muilla elokuvatekniikoilla, kuten kuvan rajauksella ja äänitehosteilla.\n\nSensuuri ja arvostelu \n\nKauhuelokuva on ollut pitkään suosittu lajityyppi. Se on kuitenkin hyvin harvoin saanut kulttuurista tunnustusta, ja monien kauhuelokuvien on epäilty vahingoittavan esimerkiksi lapsia tai naisia. Kauhuelokuva on yhdistetty moraaliarvojen rappeutumiseen ja sen kieltämistä tai säätelemistä on ajettu poliittisin kampanjoin. Kauhuelokuvien kohua herättäviä aineksia ovat olleet erityisen raaka väkivalta, avoin seksuaalisuus, tietyt uskonnolliset ja moraaliset aiheet ja yhteiskunnallisten laitosten kuten hallituksen, tieteen, kirkon tai perheen kyvyttömyys pahuutta vastaan. Monia kauhuelokuvia on sensuroitu ankarasti, ja esimerkiksi myöhemmin mestariteoksena arvostettu Kurkistelija leikattiin 1960-luvulla pilalle. Mykkäajan kauhuelokuvat eivät vielä aiheuttaneet suurta yhteiskunnallista huolta, mutta 1930-luvun ensimmäiset äänelliset kauhuelokuvat herättivät jo kohua. Kuitenkin jo 1920-luvulla Benjamin Christensenin ohjaama dokumentaristinen Noita (1922) kiellettiin kuvastonsa takia useassa maassa.\n\n1930-luvulla elokuvien sisältöön alettiin suhtautua tarkemmin ja kauhuelokuvat aiheuttivat huolta sisältönsä takia. Niissä yhdistyi usein seksi, väkivalta ja yliluonnollinen. Kokonaisuus rikkoi tabuja, kyseenalaisti kristillisiä arvoja ja horjutti yhteiskunnallista tasapainoa. Monet varhaiset kauhuelokuvat olivat suosittuja lasten keskuudessa, minkä takia Yhdistyneessä kuningaskunnassa kauhuelokuville annettiin H-merkintä. H-merkinnän syntymiseen vaikutti erityisesti vuoden 1931 Frankenstein-elokuva, jossa pieni tyttö kuolee hirviön käsiin. National Society for the Prevention of Cruelty to Children valitti British Board of Film Classificationin (BBFC) riittämättömästä valppaudesta, minkä seurauksena BBFC loi H-merkinnän elokuville, joissa on pelottavaa tai ahdistavaa sisältöä. Vaikka merkintä oli vain suuntaa antava, monet paikalliset viranomaiset kielsivät H-elokuvien katsomisen kokonaan alle 16-vuotiailta. Yhdysvalloissa kauhuelokuvat olivat suosittuja 1930-luvun laman aikana, vaikka muuten elokuvateollisuuden tuotto laski. Will H. Hays pyrki hidastamaan kauhuelokuvien (ja gangsterielokuvien sekä seksikomedioiden) tuotantoa, sillä elokuvien moraalittomuutta vastaan taistelemalla uskottiin voitavan lieventää myös kasvavaa yhteiskunnallista kriisiä. Kauhuelokuvat keräsivät erityisesti uskonnollisten kansalaisryhmien huomiota, ja monet paikalliset tarkastajat leikkasivat kauhuelokuvia mielensä mukaan. Vuonna 1934 Motion Picture Producers and Distributors of America alkoi valvoa tarkemmin elokuvien sisältöä, mikä näkyi myös Universalin kauhuelokuvien pehmentymisessä. Italiassa sensuuri oli iskenyt jo aiemmin, sillä maassa ei tehty ainuttakaan kauhuelokuvaa lähes 40 vuoteen 1920-luvun alun jälkeen.\n\nKauhuelokuviin on kohdistunut yhä enemmän arvostelua 1960-luvulta alkaen, kun niistä on tullut väkivaltaisempia. Aikaisemmin kauhuelokuvissa esitettiin vain viitteitä väkivaltaan, mutta moderni kuvasto on muuttunut raaemmaksi. Yhdistyneessä kuningaskunnassa syntyi 1980-luvulla kampanja raakojen videoelokuvien kieltämiseksi. Kauhu oli suosituin genre VHS-elokuvissa, ja lapsetkin pystyivät vuokraamaan raakoja tallenteita, sillä elokuvalaki ei koskenut VHS-elokuvia. Mary Whitehousen ja Daily Mailin aloittamassa kampanjassa oltiin sitä mieltä, että väkivaltaiset videoelokuvat aiheuttavat väkivaltaa. Konservatiivipuolue käytti kampanjaa hyväkseen, sillä samaan aikaan eri puolella maata oli köyhyyden ja työttömyyden aiheuttamia mellakoita. Vuonna 1984 säädettiin laki, joka sääteli videonauhoitteita. Suomessa vuoden 1987 videolaki kielsi kaikki yli 16-vuotiaille tarkoitetut elokuvat. Alun perin toimikunta oli esittänyt ylimmäksi ikärajaksi 18 vuotta, mutta eduskunta laski ikärajan 16 vuoteen. Seurauksena oli korkeatasoisten K-18 elokuvien esityskielto. Erityisesti Texasin moottorisahamurhista tuli järjettömän väkivallan tunnuskuva, vaikka ohjaaja Tobe Hooper esittääkin suurimman osan teurastuskohtauksista kuvan ulkopuolella. Suomessakin videolain puolestapuhujat käyttivät sitä esimerkkinä, vaikka kyseistä elokuvaa ei ollut edes vielä nähty Suomessa.\n\nKauhuelokuvien kielteisestä vaikutuksesta lapsiin ja nuoriin on näyttöä. Neurologi Antonio Damasion mukaan lasten ylialtistuminen väkivallalle voi olla kehittyvälle psyykelle haitallista. Michiganin yliopiston tutkimuksen mukaan kauhuelokuvien katsomisella voi olla lapsille jopa pitkäaikaisia vaikutuksia, jotka haittaavat vielä aikuisiässäkin. George Gerbnerin kehittämän kultivaatiomallin mukaan mediaväkivallan vaikutukset ovat pitkäaikaiset, ja ne voivat ilmetä empatiakyvyn puutteena, väkivaltaan turtumisena ja pelkotiloina. Myös Kirsti Lagerspetzin tutkimusryhmän tutkimuksissa on havaittu väkivallan katsomisen heikentävän empatiakykyä. Lisäksi Yhdysvaltain kansallisen mielenterveysinstituutin rahoittamassa tutkimuksessa osoitettiin, että kauhuelokuvien katsominen voi altistaa nuoret lapset ahdistuneisuudelle ja unihäiriöille sekä aiheuttaa aggressiivisuutta ja itsetuhoista käytöstä.\n\nKauhuelokuvan tutkimus\n\nYleistä \n\nAkateemisessa tutkimuksessa kauhuelokuvaa alettiin käsitellä vakavasti vasta 1970-luvun puolivälissä. Ensimmäiset kauhuelokuvaa käsitelleet kirjoitukset olivat 1930- ja 1940-luvuilla raportteja kauhuelokuvien haitallisista yhteiskunnallisista vaikutuksista. Hammerin menestymisen jälkeen 1950-luvulla brittiläisissä elokuvalehdissä käsiteltiin lajityypin psykologiaa. Carlos Clarens ja Ivan Butler pitivät 1960-luvun lopussa kauhuelokuvaa taiteena ja yhdistivät sen kauhukirjallisuuden pitkään historiaan. Clarensia ja Butleria seurasivat useat tutkijat 1970-luvulla. Kirjallisuudessa keskityttiin kauhuelokuvien hirviöihin ja näyttelijöihin sekä lajityypin historiaan ja psykologiaan.\n\nElokuvateoria on tutkinut erityisesti sitä ristiriitaiselta tuntuvaa seikkaa, että kauhuelokuva voidaan kokea miellyttäväksi. Kauhuelokuvien tutkimus käynnistyi erityisesti freudilaisella psykoanalyysillä. Tutkimus lisääntyi 1970-luvun aikana, jolloin myös feministiset kriitikot kiinnostuivat kauhusta erityisesti naisiin kohdistuneen väkivallan takia. Pian osa tutkijoista hylkäsi kuitenkin psykoanalyyttisen mallin. Kognitivismi haastoi psykoanalyysin 1990-luvulla. Kognitivismi perustui ihmisten omiin käsityksiin kauhusta eikä pelkästään tiedostamattomiin prosesseihin, kuten psykoanalyysi. Lisäksi sosiaalipsykologisen mallin kohteena oli myös faniuden tutkimus.\n\nPsykoanalyysi \n\nPsykoanalyysin mukaan monet kauhuelokuvan piirteistä kuvastavat pelkoja, huolia ja haluja, jotka on jostain syystä torjuttu. Sigmund Freudin mukaan monet yksilöä eteenpäin ajavat tunteet on haudattu tiedostamattomaan mieleen. Voidaan ajatella, että kauhuelokuvien hirviöt tai traumaattiset tapahtumat edustavat katsojan tiedostamattomia tunteita tai haluja, jotka saavat näin turvallisen purkauskanavan.\n\nRobin Woodin mukaan hirviö on torjutun ruumiillistuma, ja hirviön ensiesiintyminen elokuvassa symboloi torjutun paluuta. Tästä syystä kauhuelokuvien hirviö on usein menneisyyden hahmo, joka palaa kiusaamaan muita henkilöitä. Hahmo voidaan nähdä myös hirviömäisenä toisena: se edustaa jotakin, joka on erilainen kuin minä tai yhteiskunnan ulkopuolella. Woodin mukaan länsimainen yhteiskunta on yksiavioinen, heteroseksuaalinen, porvarillinen, patriarkaalinen ja kapitalistinen. Normaaliutta kauhuelokuvissa esittääkin heteroseksuaalinen pariskunta, perhe ja näitä tukevat yhteiskunnalliset instituutiot, kuten poliisi, kirkko ja armeija. Hirviö edustaa länsimaisessa kauhuelokuvassa usein yhteiskunnan torjuttua toiseutta, mihin kuuluvat toiset ihmiset, naiset, köyhälistö, muut kulttuurit ja etniset ryhmät, vaihtoehtoiset aatteet ja poliittiset järjestelmät, seksuaalisesti poikkeavat ja lapset. Kauhuelokuvien keskeisenä teemana voikin nähdä normaaliuden ja toiseuden ristiriidan. Torjutun paluu on Woodin mukaan yhteiskunnalle uhka, ja kauhuelokuvissa tämä uhka voidaan kohdata ja käsitellä.\n\nBarbara Creed on käsitellyt kauhuelokuvia psykoanalyytikko Julia Kristevan töiden, erityisesti abjektion käsitteen, pohjalta. Kristeva yhdistää abjektion vastenmieliseen reaktioon, joka syntyy, kun jokin objekti uhkaa minuuden ja toiseuden rajoja. Creedin mukaan kauhuelokuvissa äidilliset hahmot esitetään usein abjekteina, jotka edustavat hirviömäistä naiseutta. Kauhuelokuvien keskeisenä teemana voidaankin nähdä abjektin puhdistaminen. Kauhuelokuvat esittävät abjektin kohtaamisen ja sen häätämisen ihmismaailmasta. Ne voidaan nähdä nykyaikaisena riittinä, jossa kaikki järjestystä uhkaava erotetaan ja asetetaan holhoavan lain alaiseksi.\n\nKognitivismi \n\nKaikki tutkijat eivät pidä psykoanalyysia aidosti tieteellisenä, ja he ovat etsineet myös kauhuelokuvien tulkitsemiseen muita filosofisia tai psykologisia tapoja. Noël Carroll on lähestynyt kauhuelokuvia kognitivismin näkökulmasta. Carrollin mukaan kauhusta pitäminen on ristiriitaista. Hän on kysynyt tutkimuksissaan, miksi katsoja pelkää sellaista, jonka hän tietää olevan epätodellista, ja pitää sellaisesta, joka ei ole miellyttävää. Carroll kutsuu elokuvan herättämää kauhua taidekauhuksi erotuksena todellisesta kauhusta.\n\nCarrollin mukaan kauhuelokuvaa määrittävät kaksi tunnetta: pelko ja inho. Jälkimmäinen syntyy välimuodossa olevasta hirviöstä, jota ei esimerkiksi pystytä määrittelemään eläväksi tai kuolleeksi. Kauhuelokuvassa pitääkin olla jokin olio, joka aiheuttaa kauhun tunteet. Sen pitää olla vaarallinen aiheuttaakseen pelkoa, epäpuhdas aiheuttaakseen inhoa ja lisäksi vielä selittämätön. Katsoja pystyy kokemaan taidekauhua hirviötä kohtaan, koska hän luo mielikuvan siitä, että se on todellinen. Katsoja ei kuitenkaan samaistu elokuvan henkilöihin, vaan hän kokee samanlaisia tunteita kuin elokuvassa pelkäävä hahmo. Carrollin mukaan katsojat eivät varsinaisesti pidä kauhusta, vaan heitä kiehtoo tarinan rakenne. Mielenkiinto syntyy tarinasta, joka käsittelee hirviön tunnistamista, kohtaamista ja kukistamista. Hirviö itsessään ei ole kiinnostuksen kohde.\n\nKognitivistisessakin lähestymistavassa on omat ongelmansa. Se ei vastaa siihen, miksi eri katsojat voivat reagoida samaan elokuvaan eri tavalla. Toiset voivat rakastaa ja toiset vihata elokuvaa syistä, jotka liittyvät esimerkiksi sukupuoleen, etniseen taustaan tai historialliseen yhteyteen.\n\nYhteiskunnalliset teemat \n\nRobin Wood esittää esseessään, että kauhuelokuvan teemoihin ja niiden muuttumiseen on vaikuttanut kulttuuripoliittinen tilanne. Monet kauhuelokuvien nopeista temaattisista muutoksista voidaan selittää yhteiskunnallisen ja kulttuurisen tilanteen muutoksella. Tällainen muutos näkyy erityisen hyvin monissa jatko-osissa tai uudelleenfilmatisoinneissa, joiden aihepiiri on vaihtunut.\n\nKauhuelokuvassa käsitellään usein suuria yhteiskunnallisia huolenaiheita, ja Paul Wells onkin kutsunut kauhuelokuvan historiaa 1900-luvun pelkojen historiaksi. Monet kauhuelokuvat ovatkin kuvastaneet juuri oman aikansa huolenaiheita. Esimerkiksi Godzilla syntyi atomipommista kärsineessä Japanissa. 1970-luvulla yleistyneet avioerot näkyvät elokuvassa The Brood (1979) ja perheväkivalta Hohdossa (1980). Yhteiskunnan ja vähemmistöjen välisiä ristiriitoja käsittelevät Texasin moottorisahamurhat (maaseudun työttömät 1970-luvulla), Candyman (1992, afroamerikkalaiset) ja Veren vangit (1994, homoseksuaalit). Hullun lehmän tauti ja suu- ja sorkkatauti Yhdistyneessä kuningaskunnassa vaikutti elokuvan 28 päivää myöhemmin (2002) syntymiseen.\n\nKatso myös \n Luettelo kauhuelokuvista\n Luettelo zombielokuvista\n Suomalainen kauhuelokuva\n\nLähteet \n \n \n Gledhill, Christine: The Horror Film. Teoksessa \n \n \n Mäyrä, Frans: Johdanto: nopea viillos kauhuun. Teoksessa  Verkkoversio. Viitattu 23.12.2017. (PDF)\n Schepelern, Peter: Lajityyppikäsite ja kauhuelokuva. Teoksessa\n\nViitteet\n\nKirjallisuutta \n \n \nRhodes, Gary D.: The Birth of the American Horror Film. Edinburgh University Press, 2017. ISBN 9781474430869.\n\nAiheesta muualla \n\n Internet Movie Databasen suosituimmat kauhuelokuvat. \n Kirjallisuutta kauhuelokuvista Berkeleyn yliopiston sivuilla. \n\nSeulonnan keskeiset artikkelit\nElokuvalajityypit"}
{"id": "289173", "url": "https://fi.wikipedia.org/wiki/Compagnie%20Internationale%20des%20Wagons-Lits", "title": "Compagnie Internationale des Wagons-Lits", "text": "Compagnie Internationale des Wagons-Lits () tai CIWL, Compagnie des Wagons-Lits tai Wagons-Lits, on kansainvälinen rautatieyhtiö, joka omistaa kansainväliseen matkustamiseen käytettyjä junalinjoja Euroopassa. \n\nNykyään Compagnie Internationale des Wagons-Lits'n omistaa ranskalainen Accor Group. Compagnie Internationale des Wagons-Lits (et des Grands Express Européens) -yhtiön perusti belgialainen Georges Nagelmackers vuonna 1872.\n\nHistoria\n\nMonopoli \nOllessaan Yhdysvalloissa vuosina 1867–1868 Georges Nagelmackers sai idean Pullmanin kehittämistä makuuvaunuista. Palattuaan Belgiaan päätti Nagelmackers perustaa oman makuuvaunuyhtiön Eurooppaan. Hän ymmärsi, että junien pitäsi tarjota luksusluokan matkustamista ja olla helppo matkustustapa jopa valtioiden rajojen yli. \n\nVuonna 1874 Nagelmacker perusti Compagnie Internationale des Wagons-Litsn. Lisäys et des Grands Express Européens (suomeksi: Euroopan Pikajunayhtiö) tuli yrityksen nimeen 10 vuotta myöhemmin. Vuonna 1886 yhtiö oli iso kansainvälinen kasvava yhtiö. Yhtiön logosta WL tuli pian tavaramerkki.\n\nEnnen ensimmäistä maailmansotaa CIWL:ä oli monopolin kansainvälisessä junaliikenteessä Euroopassa. Yhtiö omisti lukuisia kuuluisia junia kuten Idän pikajunan, Pohjolan pikajunan, Le Train Bleun sekä Sud Express'n. Yhtiö laajeni myös Euroopan ulkopuolelle, ja sillä oli mm. Siperian radan oikeudet.\n\n Kansainvälinen makuuvaunuyhtiö Suomen rautateillä \nKansainvälinen makuuvaunuyhtiö aloitti Suomessa toimintansa toukokuussa 1912, joskin muutamia vaunuja oli ollut liikenteessä Suomessa jo loppuvuodesta 1911 alkaen. Yhtiöllä oli Suomen rautateillä kalustona kahdeksan ravintolavaunua ja seitsemän makuuvaunua. Ravintola- ja makuuvaunuja käytettiin aluksi Helsingin ja Pietarin välillä kulkeneissa pikajunissa. Makuuvaunuista luovuttiin 1919 mutta ravintolavaunuja oli myöhemmin liikenteessä Helsingin ja Turun välillä sekä Helsingin ja Seinäjoen välillä. Kansainvälinen makuuvaunuyhtiö lopetti toimintansa kannattamattomana Suomessa vuonna 1959. Yhtiön ravintolavaunuja oli kuitenkin liikenteessä Suomen ravintolavaunu Oy:n omistuksessa vielä vuoteen 1964 saakka, jolloin ne poistettiin vanhentuneina.\n\nHotellit\nVuonna 1894 perustettiin Compagnie Internationale des Grands Hotels joka oli CIWL:n tytäryhtiö. Se omisti luksushotelleja suurkaupungeissa ympäri Eurooppaa. Kuuluisimpia niistä oli Hotel Terminus Bordeaux'ssa ja Marseillessa sekä Hotel Pera Palace Istanbulissa, Hotel de la Plage Ostendessa ja Grand Hotel des Wagons-Lits Pekingissä.\n\nKilpailija Mitropa \n\nKun ensimmäinen maailmansota alkoi oli CIWL:n junat sotilaskäytössä. Saksassa ja Itävalta-Unkarissa oltiin perustettu CIWL:n kilpaileva yhtiö nimeltään Mitropa (Mitteleuropäische Schlafwagen- und Speisewagen Aktiengesellschaft), joka sai liikennöidä vain Saksassa ja Itävallassa. Vuonna 1918 Venäjän kommunistihallinto takavarikoi CIWL:n omaisuuden. Maailmansodan jälkeen Euroopan reitit palautettiin siviilikäyttöön, ja CIWL sai ne kaikki paitsi Itävallan, Puolan, Tšekkoslovakian reitit joita hallitsi Reichsbahn ja Mitropa. Lopulta CIWL ja Mitropa allekirjoittivat sopimuksen 23. huhtikuuta vuonna 1925 jonka perustella CIWL saisi hoitaakseen Saksan ulkomaanliikenteen ja Mitropa sisäisen liikenteen. Mitropa sai myös Saksan ulkomaanliikenteestä Alankomaat, Danzigin vapaakaupungin sekä Skandinavian ja Itävallan. Niinpä CIWL kukoisti taas Euroopan junaliikenteessä. Yhtiön väriksi tuli sini-kulta. Vuoteen 1931 yhtiö omisti 2268 junanvaunua. Yhtiö omisti myös oikeuksia harjoittaa rautatieliikennettä Aleppoon, Bagdadiin, Kairoon sekä Teheraniin.\n\nAlamäki \nKun Adolf Hitler tuli valtaan Saksassa vuonna 1933 hän sai purettua CIWL:n sopimukset ja antoi ne Mitropalle. Vuonna 1938 kun Itävalta miehitettiin (Anschluss) sai Mitropa kaikki rautatieoikeudet jotka palautettiin CIWL:lle vasta vuonna 1945. Toisen maailmansodan jälkeen CIWL menetti markkinoita kommunistisessa Itä-Euroopassa ja Keski-Euroopassa. \n\nSodan jälkeen CIWL keskittyi lähinnä matkatoimistoalaan. Yhtiön nimi muutettiin muotoon Compagnie Internationale des Wagons-Lits et du Tourisme (CIWLT) vuonna 1967 ja myöhemmin Wagons-Litsiksi.\n\nVuoteen 1971 CIWL oli myynyt kaikki vaunut ja oikeudet seuraaville Euroopan valtionomistamille rautatieyhtiöille kuten;\nRanskan SNCF, Italian FS, Sveitsin SBB, Saksan DB, Itävallan ÖBB, Belgian NMBS/SNCB, Hollannin NS, Tanskan DSB sekä Espanjan RENFE. Kansainvälinen makuuvaunuyhtiö nimeltään TEN (Trans Euro Night) perustettiin joka valvoi lähinnä CIWL:n liikennettä sekä Mitropan seuraajaa DSG:tä vuoteen 1995.\n\nNykytilanne\nWagons-Lits'n päämaja sijaitsee Pariisissa. CIWL järjestää yöjunayhteydet Itävallassa, Italiassa, Portugalissa, Espanjassa sekä ateriapalvelut päiväjuniin Ranskassa, Italiassa, Espanjassa, Portugalissa ja Eurostarissa Isossa-Britanniassa.\n\nYhteistyö \nYhtiö teki jo yhteistyötä Itävallassa, Ranskassa, Italiassa, Portugalissa,Espanjassa ja Isossa-Britanniassa jo ennen ensimmäistä maailmansotaa. Vuonna 1927 Thomas Cookin Thomas Cook plc -niminen matkatoimisto osti CIWL:n vaikean tuloksen aikana, mutta CIWL nousi myöhemmin taas itsenäiseksi yhtiöksi. Vuonna 1991 Wagon-Lits'stä tuli osa ranskalaista Accor-yhtiötä ja Leisure Groupia. \n\n Kuuluisia Compagnie Internationale des Wagons-Lits'n liikennöimiä junia \n\nIdän pikajuna\n\nIdän pikajuna aloitti toiminnan vuonna 1882 Pariisista Istanbuliin kolmella makuuvaunujunilla kolme kertaa viikossa molempiin suuntiin. Idän pikajuna oli ensimmäinen makuu- ja ravintolavaunulla varustettu juna, joka liikennöi ympäri Eurooppaa. Vuonna 2003 yhtiö lisäsi seitsemän makuuvaunuja, ja se onkin nykyään suosittu turistikohde. Vuodesta 2007 yöjuna liikenne tuli taas käyttöön uudella reitillä Pariisi-Strasbourg ja Strasbourg-Wien.  \n\nPohjolan pikajuna\n\nPohjolan pikajuna liikennöi Pariisista Pietariin Puolan ja Baltian ja Saksan kautta. Liikenne alkoi vuonna 1884, ja nyt DB NachtZug liikennöi Pariisista vain Hampuriin ja Kööpenhaminaan.\n\nSud ExpressSud Express oli junayhteys Pariisi–Lissabon välillä vuodesta 1887, joka oli Pohjolan pikajunan liitännäis-linja Pietarista Pariisin kautta Portugaliin. Monet Venäjältä ja Itä-Euroopasta tulleet matkustajat matkustivat Sud Expressillä ensin Pariisista Lissaboniin, josta he lähtivät laivoilla kohti Pohjois-Amerikkaan.\n\nLe Train BleuLe Train Bleu' eli Sininen juna oli junayhteys Pariisista Cannesiin. Vaikka junan omisti Chemins de fer de Paris à Lyon et à la Méditerranée -niminen ranskalainen yhtiö, se käytti CIWL:n makuuvaunuja vuoteen 1938 kun yhtiö lakkautettiin.\n\nTranssibérien \nSiperian rata oli CIWL:n ja Venäjän tsaarin välisen sopimuksen alaisena aina vuoteen 1917 vallankumoukseen asti. Linja alkoi Moskovasta ja päättyi Vladivostokiin ja Pekingiin.\n\nKanaalin yli \nKanaalijuna, joka liikennöi Lontoo-Pariisi välillä, oli myös Wagons-Lits'n liikennöimä vuodesta 1936 aina vuoteen 1994, kun Eurostar-yhteys valmistui Doverin ja Calaisin välillä.\n\nViitteet \n\nRautatieyhtiöt"}
{"id": "1265664", "url": "https://fi.wikipedia.org/wiki/Samfundet%20Folkgemenskap", "title": "Samfundet Folkgemenskap", "text": "Samfundet Folkgemenskap oli vuosina 1940–1944 Suomessa toiminut ruotsinkielinen kansallissosialistinen järjestö. Sen tavoitteena oli levittää kansallissosialistista ideologiaa ja luoda Suomeen vahva natsipuolue. Ruotsalaisuusliikkeen valtavirrasta poiketen järjestö oli valmis supistamaan ruotsin kielen paikalliseksi kieleksi, ja tekemään suomesta maan ainoan virallisen kielen. Ajatuksen taustalla oli kansallissosialistisesta ideologiasta nouseva ”kansankokonaisuuden” korostaminen, jonka mukaan kielikysymyksen kaltaiset erimielisyydet eivät saaneet jakaa kansakuntaa. Järjestön kielipoliittiset näkemykset tuomittiin laajasti muualla suomenruotsalaisissa piireissä.\n\nHistoria \nSamfundet Folkgemenskap perustettiin Sipoossa sijaitsevassa Söderkullan kartanossa syksyllä 1940. Puheenjohtajaksi valittiin amiraali Hjalmar von Bonsdorff ja sihteeriksi luutnantti Gunnar Lindqvist. Sipoo oli 1930–1940-luvuilla suomenruotsalaisen kansallissosialismin keskus, sillä Bonsdorffin ohella paikkakunnalla asui aikakauden keskeisimpiin suomalaisiin natsivaikuttajiin lukeutunut Thorvald Oljemark. Bonsdorffin sijaan SF:n varsinainen johtohahmo oli Lindqvist, joka työskenteli myös järjestön julkaiseman För Frihet och Rätt -lehden päätoimittajana. Keväällä 1942 SF:n uudeksi puheenjohtajaksi valittiin luutnantti Karl A. Jansson.\n\nJärjestön muihin aktiiveihin lukeutuivat muun muassa teollisuus- ja pankkimies Pehr Norrmén sekä vapaaherrat Bertil von Alfthan ja Torsten G. Aminoff. Perustavassa kokouksessa oli paikalla myös Unto Boman, joka jatkosodan aikana toimi suomalaisen Waffen-SS-vapaaehtoispataljoonan yhdysmiehenä Berliinissä. Hänen mukaansa ajatus pataljoonan muodostamisesta esitettiin ensimmäistä kertaa SF:n johtokunnan kokouksessa. Muista suomalaisista natsijärjestöistä SF:lla oli läheiset suhteet erityisesti Arvi Kalstan johtamaan Kansallissosialistiseen Järjestöön. SF:n toimintaa tukivat taloudellisesti vuorineuvos Petter Forsström ja laivanvarustaja Ragnar Nordström. Samfundet Folkgemenskap lakkautettiin syksyllä 1944 välirauhansopimuksen nojalla.\n\nJulkaisuja\n\nLähteet \n\nSuomalaiset nationalistiset järjestöt\nKansallissosialistiset järjestöt\nSuomenruotsalaiset järjestöt\nEntiset suomalaiset poliittiset järjestöt\nMoskovan välirauhansopimuksen perusteella lakkautetut järjestöt"}
{"id": "1348558", "url": "https://fi.wikipedia.org/wiki/74%20%28luku%29", "title": "74 (luku)", "text": "74 (seitsemänkymmentäneljä) on luonnollinen luku, jota edeltää luku 73 ja seuraa luku 75.\n\nMatematiikassa \n 74 on puolialkuluku ja siten yhdistetty luku.\n 74 on vajaa luku.\n 74 voidaan muodostaa kahden neliöluvun summana: .\n 74 voidaan muodostaa kolmen neliöluvun summana kahdella tavalla:  tai .\n 74 on kahden peräkkäisen alkuluvun (405 221 ja 405 227) keskiarvon kuutiojuuri.\n 74 on palindromi senaarijärjestelmässä: 2026.\n\nLuonnontieteissä \n 74 on volframin järjestysluku jaksollisessa järjestelmässä.\n Germanium-74 on germaniumin vakaa isotooppi.\n Tina-124, telluuri-126, jodi-127 ja ksenon-128 ovat vakaita isotooppeja, joiden ytimissä on 74 neutronia.\n\nMuissa yhteyksissä \n Eurooppatie E74 kulkee Ranskan ja Italian välillä.\n Kantatie 74 kulkee Joensuun ja Ilomantsin välillä.\n AK-74 on venäläinen rynnäkkökivääri.\n\nLähteet \n\nLuonnolliset luvut"}
{"id": "415944", "url": "https://fi.wikipedia.org/wiki/Maija%20Vilkkumaan%20diskografia", "title": "Maija Vilkkumaan diskografia", "text": "Tämä on suomalaisen laulaja-lauluntekijä Maija Vilkkumaan soolouran diskografia. Hän on soolourallaan julkaissut seitsemän studioalbumia, kaksi kokoelmaa, EP:n ja livealbumin.\n\nAlbumit\n\nStudioalbumit\n\nLivealbumit\n\nKokoelmat\n\nEP:t\n\nSinglet\n\n1990- ja 2000-luku\n\n2010-luku\n\n2020-luku\n\nMuut singlet\n\nMusiikkivideot \n 1999 – Satumaa-tango (ohjannut Janne Liljeblad)\n 2000 – Tähti (ohj. Numi Nummelin)\n 2001 – Totuutta ja tehtävää (ohj. Sami Aaltonen)\n 2001 – Ingalsin Laura (ohj. Aleksi Bardy)\n 2003 – Ei (ohj. Sami Aaltonen)\n 2005 – Kesä (ohj. Finn Andersson)\n 2006 – Hei tie (ohj. Pete Veijalainen)\n 2007 – Saaressa (ohj. Petri Ylönen)\n 2008 – Suojatiellä (ohj. Misko Iho)\n 2008 – Luokkakokous (ohj. Misko Iho)\n 2010 – Lottovoitto (ohj. Pete Veijalainen, Jukka Rouhuvirta)\n 2010 – Kuuraiset puut (ohj. Pete Eklund)\n 2010 – Liperiin Nivalaan (ohj. Pete Eklund)\n 2015 – Lissu ja mä (ohj. Sami Joensuu)\n 2015 – Kissavideoita (ohj. Aino Suni)\n 2017 – Unisex (ohj. Laura Haimila)\n 2019 – Hei sisko (elokuvasta Teräsleidit, ohj. Pamela Tola)\n 2022 – Äidinmaa (ohj. Emilia Hernesniemi)\n\nMuut kappaleet \n 2000 ”Leikin loppu” (Hotelli Sointu – Viikon biisit, vol. 1)\n 2003 ”Laulu rakastamisen vaikeudesta” (Takorautaa)\n 2007 ”Oo hiljaa” (Ipanapa 1)\n 2007 ”Kerro terveiset lapsille” (Melkein vieraissa – Tribuutti Leevi and the Leavingsille)\n 2009 ”Satumaa” (Lenni-Kalle Taipale)\n 2009 ”Sairas karhunpoika” (Lasten aarteita – Rakastetuimmat kehtolaulut ja iltasadut)\n 2013 ”Pieni tytön tylleröinen” (Kaikkien aikojen paras lastenlevy 3)\n\nKatso myös \n Luettelo Maija Vilkkumaan kappaleista\n\nLähteet \n\nVilkkumaa, Maija\nDiskografia"}
{"id": "1375337", "url": "https://fi.wikipedia.org/wiki/Soile%20Veijola", "title": "Soile Veijola", "text": "Soile Eeva Johanna Veijola (s. 1960) on suomalainen sosiologi ja professori. Hän on toiminut Lapin yliopistossa matkailun kulttuurintutkimuksen professorina vuodesta 2008.\n\nAkateeminen ura\nSoile Veijola opiskeli sosiologiaa Jyväskylän yliopistossa ja valmistui sieltä maisteriksi vuonna 1985. Hän väitteli 1998 Helsingin yliopistossa tohtoriksi sosiologian alalta. Hänen väitöskirjansa (Liikkuvat subjektit, paikallinen tieto. Tutkimuksia urheilusta, turismista ja sosiologiasta) käsitteli urheilua ja matkailua sosiologian näkökulmasta.\n\nVeijola on toiminut tutkijana useissa yliopistoissa. Vuosina 1991–1992 hän oli tutkijana Jyväskylän yliopistossa. Helsingin yliopiston tutkijana hän työskenteli 1995–1996. Sen jälkeen hän viimeisteli väitöskirjansa. Valmistuttuaan hän toimi 1998–2003 Lapin yliopistossa turismin tutkimuksen yliassistenttina. Tutkimustyön lisäksi hän opetti matkailua oppiaineena.\n\nProfessorina\nVeijola nimitettiin vuonna 2003 matkailun kulttuurintutkimuksen määräaikaiseksi professoriksi Lapin yliopistoon. Vakinaiseksi professoriksi hänet nimitettiin vuonna 2008. Virkaanastujaisluennossaan maaliskuussa 2009 hän käsitteli turismia elinkeinona ja ammattina. Aloitettuaan vakinaisena professorina Veijola työskenteli aluksi Lapin yliopiston matkailun ja liiketoiminnan tiedekunnassa. Vuodesta 2009 lähtien merkittävä osa Lapin yliopiston matkailun kulttuurintutkimuksen alan tutkimustoiminnasta on tapahtunut erityisessä Matkailualan tutkimus- ja koulutusinstituutissa (MTI), joka on Lapin yliopiston, Lapin ammattikorkeakoulun ja Lapin matkailuopiston yhteinen asiantuntijaorganisaatio. Instituutti aloitti toimintansa vuonna 2009.\n\nProfessorina Veijola on pyrkinyt kehittämään tutkimusalaansa eli matkailun kulttuurintutkimusta siten, että tutkimus olisi hyödyksi monella tasolla (paikallisesti, valtakunnallisesti ja kansainvälisellä tasolla). Hän on myös jatkuvasti tehnyt poikkitieteellistä yhteistyötä muiden tieteiden edustajien kanssa. \n\nProfessuurin ohella Veijola toimi vuosina 2006–2009 akatemiatutkijana (varttunut tutkija) Suomen Akatemian tutkimushankkeessa nimeltä Turismi työnä. Hän johti hankkeen tutkimusryhmää. Tutkimusprojekti toteutettiin Lapin yliopiston ja Metsäntutkimuslaitoksen (Metla) yhteistyönä. Vuodesta 2006 Veijola on ollut Jyväskylän yliopiston dosentti (erikoistumisalana urheiluturismi).\n\nKotimaan ohella Veijola on ollut vierailevana professorina ulkomailla. Hän oli vuonna 2005 lyhyen aikaa sosiologian professorina Lancasterin yliopistossa. Vuosina 2014–2015 hän työskenteli vierailevana professorina kulttuurisen maantieteen tutkimukseen erikoistuneessa tutkimusryhmässä Wageningenin yliopistossa. Lisäksi hän on tehnyt tutkimusvierailut Strathclyden yliopiston kauppakorkeakouluun (Glasgow'ssa) vuonna 2012 ja vuonna 2014 RMIT-yliopistoon Melbourneen.\n\nProfessori Veijola on osallistunut myös yliopistonsa (Lapin yliopisto) hallintotehtäviin. Hän oli yliopiston matkailun ja liiketoiminnan tiedekunnan tiedekuntaneuvoston jäsen 2004–2006 ja sen jälkeen varajäsen vuosina 2006–2008. Lapin yliopiston hallituksen jäsenenä hän oli 2007–2009. \n\nProfessori Veijola on uransa aikana julkaissut yli 25 vertaistarvioitua tieteellistä artikkelia sosiologian ja matkailun kulttuurintutkimuksen aloilta. Hän on kirjoittanut lukuisia kirjoja ja artikkeleita erilaisista tutkimusaiheista. Hänen käsittelemiään teemoja ovat olleet mm. sukupuoli, urheilu ja hänen pääasiallinen tutkimusalansa eli matkailun kulttuurintutkimus. Toukokuuhun 2016 mennessä Veijola ohjannut 7 väitöskirjaa ja lisäksi hänellä oli tuolloin ohjattavanaan kaksi väitöskirjaa.\n\nMuita tieteellisiä toimia\n\nProfessori Veijolan tieteellistä asiantuntemusta on hyödynnetty monien sosiologian alan julkaisujen toimittajana. Hän kuului vuosina 1992–1994  Naistutkimus/Kvinnoforskning -lehden toimituskuntaan ja vuosina 1993–1995 hän oli toimittajana Sosiologia-lehdessä.  \n\nTutkimustoiminnan ohella Veijolalla on ollut monia merkittäviä tieteellisiä luottamustehtäviä ja muita toimia erilaisissa organisaatiossa. Hän on ollut mukana mm. useissa tieteellisissä komiteoissa ja työryhmissä. Vuosina 1999–2002 ja 2003–2007 hän työskenteli asiantuntijajäsenenä opetusministeriön asettamassa liikuntatieteellisessä työryhmässä. Vuosina 2008–2012 Veijola oli Kulttuurintutkimuksen seuran johtokunnan jäsen.\n \nVeijola on ollut mukana organisoimassa useita merkittäviä sosiologian konferensseja. Hän osallistui järjestelytoimikunnan jäsenenä vuosina 1999–2001 Euroopan sosiologien yhdistyksen (, (ESA)) konferenssin (Visions and Divisions) järjestelyihin. Konferenssi pidettiin Helsingissä elokuun lopussa 2001. Veijola oli kahdesti (1996–1998 sekä 2000–2002) mukana järjestämässä sosiologian alan Cultural Studies in Crossroads-konferenssia (), joka pidettiin kesä- ja heinäkuun vaihteessa Tampereella.\n\nTutkimusura\nSosiologina Veijola on tutkinut matkailua ja turismia sekä niihin liittyen erikoisteemana urheilumatkailua. Hänen pääalansa on matkailun kulttuurin sosiologinen tarkastelu. Matkailun kulttuurintutkimus tarkastelee matkailua ja turismia laajasti eri näkökulmista mm. poliittisena, kulttuurisena ja yhteiskunnallisena ilmiönä. Tutkimus liittyi esimerkiksi Suomen Akatemian Turismi työnä-tutkimushankkeeseen (2006–2009). Siinä tutkittiin matkailua elinkeinona ja ammattina. Professori Veijolan mukaan matkailua ja turismia ei 2000-luvun alussa ollut tutkittu perinteisen työntutkimuksen alalla, vaikka matkailuelinkeino on taloudellisesti merkittävä ala. Siksi hän alkoi tutkia turismia. Turismi työnä-hankkeessa turismia tutkittiin monitieteisenä yhteistyönä sosiologian, liiketaloustieteen, maantieteen ja hallintotieteen näkökulmista.  \n\nEräs Veijolan erikoisemmista tutkimusaiheista on ollut maisemaan liittyvät kokemukset ja mielikuvat. Lapin yliopisto tutki aihetta vuosina 2001–2003 Mukavuusmaisema -nimisessä hankkeessa, jonka rahoitti Suomen Akatemia. Projektissa tutkittiin mm. matkailijoiden mielikuvia maaseutumaisemista, ja miten ympäristötaidetta tekevien taiteilijoiden matkakokemukset muuttuvat taideteoksiksi. \n\nVeijola on tehnyt noin 20 vuoden ajan tutkimusyhteistyötä tutkija Eeva Jokisen kanssa. He ovat tehneet yhdessä mm. Sukupuoli, työ ja matkailu -tutkimusprojektin, jossa tarkasteltiin työelämän muutoksia feministisen kulttuurikritiikin näkökulmasta.\n\nVuodesta 2011 Veijola tehnyt pitkäaikaista tutkimusta Acapella Village-nimisessä hankkeessa, jossa kartoitetaan, miten voidaan suunnitella tulevaisuuden matkailukeskuksia, joiden suunnittelussa ja toiminnassa huomioidaan yhteiskunnalliset muutokset. Acapella Village on kansainvälinen monitieteinen tutkimushanke, joka toteutetaan useina erilaisina projekteina. Veijolan tutkimusryhmä on osallistunut yhteen osaprojektiin. Projektin päätavoitteena on tutkia ekologisesti ja kulttuurisesti kestäviä rakentamisratkaisuja matkailukohteisiin. Hankkeen avulla pyritään saamaan myös tietoa, miten voidaan rakentaa mahdollisimman käytännöllisiä palveluita. Tutkimuksen avulla kerätään sekä ammatillista tietoa että tutkimuksellista teoriatietoa, jota tulevaisuudessa hyödynnetään päätöksenteon apuna ja erilaisissa kaupallisissa hankkeissa. Saatavaa tietoa pyritään tulevaisuudessa hyödyntämään eri hankkeiden suunnittelussa, liiketoiminnassa ja matkailukohteiden rakentamisessa. \n\nVuonna 2016 Veijola valmisteli parhaillaan uutta matkailupolitiikkaan liittyvää tutkimushanketta, joka alkoi samana vuonna.\n\nLähteet\n\nSuomalaiset sosiologit\nSuomalaiset professorit\nLapin yliopiston professorit\nVuonna 1960 syntyneet\nElävät henkilöt"}
{"id": "82529", "url": "https://fi.wikipedia.org/wiki/Joseph%20Kabila", "title": "Joseph Kabila", "text": "Joseph Kabila Kabange (s. 4. kesäkuuta 1971) on Kongon demokraattisen tasavallan entinen presidentti. Hän seurasi virassa isäänsä Laurent-Désiré Kabilaa, joka salamurhattiin tammikuussa 2001.\n\nVuonna 2006 Kabila valittiin presidentiksi maan ensimmäisissä presidentinvaaleissa vuoden 1960 Belgiasta irtaantumisen jälkeen. Toiselle kaudelle hänet valittiin vuonna 2011.\nVuonna 2016 olisi pitänyt pitää vaalit, mutta ne lykättiin vuoteen 2018.\n\nElämäkerta\n\nLapsuus ja nuoruus \nJoseph Kabila syntyi Hewa Borassa, Fizin alueella Etelä-Kivussa. Hän on kapinallisjohtaja Laurent Kabilan ja Mahanya Sifa Kabilan poika. Äidinkielenään hän puhuu swahilia. Yhtä Kongon valtakielistä, lingalaa hän on puhunut melko puutteellisesti ja hänen ranskassaan on selvä englantilainen korostus. Kabilaa on kuvailtu pohjimmiltaan ujoksi henkilöksi ja häntä pidettiin aluksi nukkehallitsijana.\n\nKabila aloitti peruskoulun Fizissä ja päätti sen maanpaossa Dar es Salaamissa Tansaniassa. Hän kävi toisen asteen koulua Mbeyassa. Hän sai sotilaskoulutusta Tansaniassa, Ugandassa ja RPF:n leirillä Ruandassa.\n\nSotilasura \nVuonna 1996 Kabila liittyi isänsä johtamiin ja Ruandan tukemiin kapinallisjoukkoihin (ADFL) ensimmäisessä Kongon sodassa. ADFL:n voitettua sodan ja Laurent Kabilan noustua presidentiksi Joseph jatkoi opiskelua puolustuskorkeakoulussa Pekingissä.\n\nPalattuaan Kiinasta vuonna 1998 Kabila sai kenraalimajurin arvon ja hänet nimitettiin armeijan pääesikuntaan. Vuonna 2000 hänet nimitettiin armeijan esikuntapäälliköksi. Tässä asemassa hän oli tärkeimpiä hallituksen joukkojen sotapäälliköitä toisessa Kongon sodassa.\n\nPresidenttinä \nKabilasta tuli presidentti 26. tammikuuta 2001, 29-vuotiaana, isänsä salamurhan jälkeen. Häntä pidettiin nuorena ja kokemattomana. Hän otti tehtäväkseen poistaa maasta ulkomaiset joukot ja lopettaa maassa vuosikausia jatkuneen sisällissodan. Vuonna 2002 solmittiin rauhansopimus, joka lopetti Kongon sodan ainakin paperilla. Sopimuksessa Kabila nimitettiin Kongon päämiehenä väliaikaishallituksen johtoon, johon kuului myös kapinallisryhmien ja sekä hallitusta tukevien että vastustavien poliittisten puolueiden edustajia.\n\nJoulukuussa 2005 Kongossa hyväksyttiin kansanäänestyksellä uusi perustuslaki, jonka mukaan maassa pidettäisiin parlamentti- ja presidentin vaalit seuraavana vuonna. Vaalit pidettiin 30. heinäkuuta 2006. Kabila otti osaa presidentinvaaliin itsenäisenä ehdokkaana vastassaan 32 muuta ehdokasta. Hän sai ensimmäisellä kierroksella 45 prosenttia äänistä. Toiseksi tullut vastaehdokas, varapresidentti ja entinen kapinallisjohtaja Jean-Pierre Bemba sai 20 % äänistä. Kabila voitti vaalien toisen kierroksen 58 prosentin ääniosuudella. Kongon oppositio kritisoi vaaleja paitsi niiden huonojen järjestelyiden takia, mutta myös siksi, että Euroopan unionin kehitysyhteistyökomissaari Louis Michel oli kansainvälisen yhteisön edustajana asettunut avoimesti tukemaan Kabilaa. Kabila oli hänen mukaansa \"Kongon toivo\". Jopa Kongon helluntaiseurakunnat palvelivat Kabilan vaalikampanjaa ja niissä kehotettiin osoittamaan suosiota Jeesukselle ja Kabilalle.\n\nKiinan kansantasavalta ja Kabilan hallitus neuvottelivat vuonna 2007 kaksi kuukautta Kongon luonnonvarojen yhteiskäytöstä. Syyskuussa samana vuonna ilmoitettiin, että kolmen kiinalaisen valtionyrityksen ja Kongon välille perustettaisiin yhteisyritys, joka louhisi Kongosta kymmenen miljoonaa tonnia kuparia ja 600 000 tonnia kobolttia. Kongon valtio omistaisi yrityksestä 32% ja Kiina 68%. Vastineeksi kiinalaiset rakentaisivat rautateitä, kestopäällystettyjä maanteitä, sairaaloita, lentokenttiä, poliklinikoita, asuntoja, yliopistoja sekä vesivoimaloita. Kabila oli erittäin iloinen sopimuksen synnystä. Hänen mukaansa \"Ensi kertaa historiassamme Kongon kansa saa vihdoinkin nähdä, mitä hyötyä kaikesta sen kuparista, nikkelistä ja koboltista on!\n\nKabila lupasi kampanjassaan rauhoittaa maan, jossa oli käyty sotaa vuosikymmen. Sodassa oli tapettu viisi miljoonaa ihmistä. \"Kurinpitoa odotettavissa\"  sanoi Kabila julkisessa puheessaan ja turvautui maaliskuussa 2007 väkivaltaan. Jean-Pierre Bemballa oli varapresidenttinä ollut oikeus pitää yksitysmiliisiä. Senaattoriksi alennettuna hän kieltäytyi luopumasta siitä. Kabilan joukot avasivat 21. maaliskuuta 2007 Kinshasassa sitä kohti tulen. Tämän seurauksena kaupungin polttoainevarastossa leimahti tulipalo. Kolmensadan, joidenkin arvioiden mukaan viidensadan, ihmisen arvioitiin kuolleen. Bemba pakeni Portugaliin. Tapauksessa oli kyse kahakasta joka vahingossa päättyi väkivaltaan. Kabila ei voinut mitenkään myöntää, että hän ei hallinnut edes eliittijoukkojaan. Kabilaa onkin pidettynä heikkona johtajana, jonka ympärillä on heikkoja instituutioita. Tapahtuma muistutti kongolaisten mielissä Mobutu Sese Sekon ajan verilöylyjä ja presidentin kansansuosio lähti laskuun. Lisäksi hänestä alkoi kiertää kansan suussa huhuja joiden mukaan hän oli kokaiiniriippuvainen ja vietti päivänsä pelaten Nintendoa. Tämän päälle hänen luultiin vielä tulleen ammutuksi.\n\nJoulukuussa 2008 Kabila antoi Ugandalle ja Ruandalle luvan lähettää joukkojaan maahan. Kolmen maan armeijat hyökkäsivät Itä-Kongossa toimivia FDLR:n hutukapinallisia ja Herran vastarinta-armeijaa vastaan, mikä johti levottomuuksiin ja väkivaltaan alueella. Tutsien Laurent Nkunda saatiin kiinni Ruandassa tammikuussa 2009.\n\nTammikuussa 2011, 11 kuukautta ennen seuraavia vaaleja, Kongon parlamentti hyväksyi pikavauhtia valmistellun perustuslain muutoksen, jolla presidentinvaali muutettiin yksivaiheiseksi. Tämän arveltiin suosivan istuvaa presidenttiä vaaleissa. 28. marraskuuta 2011 Kabila valittiin toisella kaudelle. Hän sai 49 % äänistä. Hänen lähin vastaehdokkaansa oli Étienne Tshisekedi, joka sai 32 % äänistä. Tshisekedi tuomitsi vaalin vilpilliseksi ja julistautui lailliseksi presidentiksi.\n\nVuoden 2018 vaaleissa oli ehdokkaana Étienne Tshisekedin poika  Félix Tshisekedi, joka julistettiin voittajaksi. Vastaehdokkaina olivat toinen opposition edustaja  Martin Fayulu, sekä Kabilan seuraajakseen valitsema Emmanuel Ramazani Shadary.\n\nPresidenttikausien jälkeen \nVarsin yleisesti arvellaan Kabilan olevan edelleen presidenttiydestä luopumisestaan huolimatta Kongon tosiasiallinen johtaja, sillä Kabilan puolueella on maan parlamentissa enemmistö ja suurin osa maan hallituksen ministereistäkin edustaa Kabilan puoluetta. Tällöin Tshisekedi olisi presidenttinä vain eräänlainen muodollinen keulakuva.\n\nLokakuussa 2021 Joseph Kabila puolusti diplomityötään Johannesburgin yliopistossa. Hänelle myönnettiin valtiotieteen ja kansainvälisten suhteiden maisterin tutkinto viisi vuotta kestäneiden opintojen päätteeksi.\n\nYksityiselämä\nKabila meni naimisiin Olive Lembe di Sitan kanssa 17. kesäkuuta 2006.\n\nLähteet\n\nViitteet\n\nAiheesta muualla\n\nKongon demokraattisen tasavallan presidentit\nVuonna 1971 syntyneet\nElävät henkilöt"}
{"id": "488787", "url": "https://fi.wikipedia.org/wiki/Carry-le-Rouet", "title": "Carry-le-Rouet", "text": "Carry-le-Rouet on kaupunki Ranskassa, Bouches-du-Rhônen departementissa, Provence-Alpit-Rivierassa, 30 kilometriä Marseillesta länteen, valtateiden A55 ja D5 tuntumassa. Siellä on 6 358 asukasta ja sen asukastiheys on 629,5 henkilöä neliökilometrillä (2006).\n\nCarry-le-Rouet tunnetaan parhaiten näyttelijä Fernandelin (1903–1971) kotikaupunkina. Myös amerikkalainen jazz-, blues- ja soul-laulaja, lauluntekijä ja pianisti Nina Simone (1933–2003) vietti kaupungissa viimeiset elinvuotensa.\n\nLähteet\n\nAiheesta muualla \n\n Carry-le-Rouet’n kaupungin kotisivu\n\nBouches-du-Rhônen kunnat\nRanskan kaupungit"}
{"id": "983454", "url": "https://fi.wikipedia.org/wiki/Giovanni%20Gentile%20%28s%C3%A4velt%C3%A4j%C3%A4%29", "title": "Giovanni Gentile (säveltäjä)", "text": "Giovanni Gentile (s. ?, Olevano Romano - k. vuoden 1649 jälkeen) oli italialainen säveltäjä ja musiikinopettaja.\n\nElämä ja teokset \nGintelen elämästä ja teoksista on jäljellä kaksi lähdettä, ainoa teos, soitonopetukseen tarkoitettu aineistokokoelma Solfeggiamenti et ricercari a due voci (Lodovico Grignani, Rooma, 1642) ja roomalaisen kirjanpainajan luettelo painotöistä.\n\nOpetusaineiston etulehdellä Gentilen tittelinä on \"Signor Giovanni Gentile d'Olevano\", mikä tarkoittaa, että hän ei ollut pappi vaan maallikko ja että hän oli syntynyt Olevano Romanossa (koska Lomellinassa on toinen Olevano, voi syntymäpaikka olla vähän epäilyksenalainen, mutta koska Gentile toimii taiteellisen uransa ajan vain Roomassa, Olevano Romano lienee oikea).\n\nMitä hänen opetustyöhänsä tulee solfeggiamenti a due (solfèget kahdelle äänelle) sen otsikossa on ainoa vihje, edellä mainitun luettelon maininnan ohella, joka toteaa 13. joulukuuta 1729: \"Giovanni Gentile oli vuosina 1645-1649 rekisteröitynä muusikoksi Santo Stefano del Caccossa (Rooma), mukanaan kolme lapsenlasta ja muutamia vieraita, ehkä hänen oppilaitaan. Sen kirkon lähellä sijaitsi kirjanpainaja  Ludovico Grignani, joka vuonna 1642 julkaisi Gentilen  Solfeggi e ricercari a 2 voci\".  Myös Solfeggiamentissa on merkintä pojanpojasta ja oppilaasta: sen omistuksen kardinaali Francesco Maria Brancacciolle on allekirjoittanut oppilas Marco Aurelio Desideri, joka myös on säveltänyt neljännentoista ja viimeisen solfeggion, kun taas seuraavassa on merkintä tekijästä \"Del Signor Carlo Gentile, Nipote e Discepolo dell'Autore\" eli \"Signor Carlo Gentile, tekijän pojanpoika ja oppilas\".\n\nLähteet\n\nAiheesta muualla\n Renessanssi- ja barokkiajan opetussävellyksiä kahdelle äänelle\n\nItalialaiset säveltäjät\nBarokkisäveltäjät\nSyntymävuosi puuttuu\nKuolinvuosi puuttuu"}
{"id": "72140", "url": "https://fi.wikipedia.org/wiki/Varjakainen", "title": "Varjakainen", "text": "Varjakainen eli Varjankainen eli Varjakka on suomalainen satuhenkilö, joka esiintyy muutamassa eri kansansadussa. Varjakainen on kuningas, joka asuu Varjakanmaassa. \n\nKertomuksessa Mikko Mieheläisestä isäntä lähettää hurjan poikansa Mikko Mieheläisen perimään Varjakaiselta kuninkaalta kahta hopeatynnyriä. Mieheläisen rekeä vetää Metsän eläjäksi kutsuttu hirviö, jota Vetehinen ohjastaa. Nämä olennot mieheläinen on aikaisemmin vanginnut. Varjakka pelkää Mieheläistä, ja luovuttaa vastalauseitta hopean.\n\nLähteitä\nEero Salmelainen (muokkaaja, kokoaja): Suomen Kansan Satuja ja Tarinoita (1852-1866)\n\nSuomalaiset satuhahmot"}
{"id": "1720980", "url": "https://fi.wikipedia.org/wiki/Henrik%20Solin%20%28kauppaneuvos%29", "title": "Henrik Solin (kauppaneuvos)", "text": "Albert Edward Henrik Solin (9. toukokuuta 1913 Turku – 7. elokuuta 1987 Helsinki) oli suomalainen virkamies ja yritysjohtaja, joka sai kauppaneuvoksen arvonimen.\n\nSolinin vanhemmat olivat pankinjohtaja Henrik Edward Solin ja Ebba Emilia Snellman ja puoliso vuodesta 1940 sisustusarkkitehti Kaija Martta Tuulikki Ahto. Solin tuli ylioppilaaksi Turun suomalaisesta klassillisesta lyseosta 1932 ja valmisti filosofian kandidaatiksi ja maisteriksi Turun yliopistosta 1935. Hän oli N. V. Houthandel v/h G. Keyn palveluksessa Amsterdamissa 1936, Suomen konsulinviraston sihteeri Amsterdamissa 1936–1937, Suomen pääkonsulinviraston palveluksessa New Yorkissa 1937–1939, Suomen Pankin palveluksessa 1940–1943 ja Valtion lentokonetehtaan palveluksessa ostokonttorissa ja myyntipäällikkönä 1943–1946. Sotevan raaka-aineosaston päällikkö Solin oli 1944–1945, Valtion Metallitehtaiden pääkonttorin kaupallisen osaston johtaja 1946–1950 ja Valmet Oy:n kaupallisen osaston johtaja 1951–1954, kaupallinen johtaja 1954–1973, varatoimitusjohtaja 1973–1977, johtokunnan jäsen 1951–1954 sekä vuodesta 1973 ja varapuheenjohtaja 1966–1973. Hänellä oli myös useita liike-elämän ja teollisuuden luottamustehtäviä. Kauppaneuvoksen arvonimen Solin sai 1971.\n\nLähteet \n\nSuomalaiset virkamiehet\nSuomalaiset yritysjohtajat\nKauppaneuvokset\nVuonna 1913 syntyneet\nVuonna 1987 kuolleet"}
{"id": "1407191", "url": "https://fi.wikipedia.org/wiki/Francis%20Picabia", "title": "Francis Picabia", "text": "Francis-Marie Martinez de Picabia (22. tammikuuta 1879 Pariisi, Ranska – 30. marraskuuta 1953 Pariisi, Ranska) oli ranskalainen avantgardetaidemaalari. Hänet tunnetaan erityisesti yhtenä dadan keskeisenä taiteilijana.\n\nUra\nUransa alkuaikoina hän maalasi sekä impressionismia että pointillismia. Tämän jälkeen hänen taidesuuntansa oli kubismi. 1920-luvulla hänestä tuli yksi dadan keskeisistä taiteilijoista, minkä jälkeen hän kokeili jonkin aikaa surrealismia.\n\nLähteet\n\nRanskalaiset taidemaalarit\nVuonna 1879 syntyneet\nVuonna 1953 kuolleet"}
{"id": "738587", "url": "https://fi.wikipedia.org/wiki/Uhkapeli%C3%A4%20Shanghaissa", "title": "Uhkapeliä Shanghaissa", "text": "Uhkapeliä Shanghaissa (The Shanghai Gesture) on Josef von Sternbergin ohjaama yhdysvaltalainen elokuva vuodelta 1941.\n\nTuotanto \nTuottaja Arnold Pressburger päätti vuonna 1941 herättää henkiin idean filmata sensaationäytelmä, jonka filmatisointi ei siihen mennessä ollut onnistunut, eli John Coltonin The Shanghai Gesture, jonka tapahtumapaikka oli eksoottinen kiinalainen bordelli.\nIlotalo oli kuitenkin tabu tuolloisessa Hollywoodissa, ja miljöö muutettiin luksuspelitaloksi.\n\nSternberg sai hankkeeseen myötämielisen tuottajan, aiemmat vapautensa ohjaajana ja ehdottoman määräysvallan joka alueella näyttelijävalinta mukaan lukien. Kun ohjaaja tarjoutui lähettämään käsikirjoituksen maineikkaalle saksalaiselle näyttelijälle Albert Bassermanille, tämä vastasi, että näytteleminen Sternbergin elokuvassa olisi kunnia, eikä hänen tarvitse lukea käsikirjoitusta etukäteen.\n\nJuoni \n\nElokuva alkaa kun nuori amerikkalainen tyttö saapuu isoon kiinalaiseen pelikasinoon.\n\nTyttö esittäytyy nimellä Poppy eli Unikko, (Gene Tierney)mikä herättää sekavia mielipiteitä ja tunteita.\n\nNyt paikalle ilmestyy talon emäntä (Ona Munson); hän on jääkylmä ja julma nainen, joka kantaa syvää kaunaa entiselle aviomiehelleen.\nHän ei tiedä että Poppy on hänen tyttärensä ja on kylmästi myymässä tätä prostituoiduksi ennen kuin totuus paljastuu; nyt käy selväksi että hänen entinen miehensä ei kavaltanut hänen rahojaan: ne olivat kiinni suuressa jos varmassa rakennushankkeesta ja olisi maksettu heti sen valmistuttua - mutta kohtalo päätti toisin! \n\nTierneyn liekkimäinen hehku ja Munsonin jäinen olemus täydentävät toisiaan loistavasti - ja loppukohtaus onkin sitten suurta draamaa.\n\nLähteet\n\nAiheesta muualla \n \n \n \n\nVuoden 1941 yhdysvaltalaiset elokuvat\nFilm noir -elokuvat\nYhdysvaltalaiset näytelmiin perustuvat elokuvat\nJosef von Sternbergin ohjaamat elokuvat"}
{"id": "1086916", "url": "https://fi.wikipedia.org/wiki/Skriaud%C5%BEiai", "title": "Skriaudžiai", "text": "Skriaudžiai on kylä Prienain kunnallispiirissä, Kaunasin läänissä, eteläisessä Liettuassa. Vuonna 2001 kylässä asui 727 asukasta.\n\nLähteet\n\nAiheesta muualla\n\nLiettuan kylät\nKaunasin lääni"}
{"id": "1343706", "url": "https://fi.wikipedia.org/wiki/Petter%20Stordalen", "title": "Petter Stordalen", "text": "Petter Anker Stordalen (s. 29. marraskuuta 1962 Porsgrunn) on norjalainen sijoittaja, kiinteistö­kehittäjä ja ympäristö­aktivisti, joka tunnetaan Strawberry-hotelli­ketjun omistajana. Hän on yksi maailman suurimmista ”hotelli­moguleista”, jonka yritysten liike­vaihto on yli miljardi euroa.\n\nStordalen tunnetaan hotelli­maailman toisin­ajattelijana, joka kannattaa kestävän kehityksen mukaista liike­toimintaa. The Financial Timesin mukaan ”Petter Stordalen on epä­tavallinen jopa anti­kapitalistiseksi miljar­dööriksi”. Vaimonsa Gunhild Stordalenin kanssa hän on perustanut säätiön The Stordalen Foundation, joka tukee terveyteen, ympäristön­suojeluun ja ilmaston­muutoksen torjuntaan tähtääviä hankkeita.\n\nStordalen omistaa yhtiön nimeltä Home Invest ja toimii sen toimitus­johtajana. Home Invest puolestaan omistaa Nordic Choice Hotelsin.\n\nLokakuussa 2019 Stordalen ilmoitti ostavansa osuuden Thomas Cook Nothern Europe -konsernista. Kauppaan kuuluu matkanjärjestäjä Tjäreborg.\n\nSuomessa Strawberry-ketjulla on hotellit Clarion Hotel Aviapolis ja Glo Hotel Airport Vantaalla ja Kämp, St. George, Clarion Hotel ja Haven Helsingissä. Ketjun uusin hotelli valmistuu lentoasemalle vuoden 2024 aikana. Siitä tulee Suomen suurin hotelli yli 700 huoneellaan.\n\nYksityiselämä \nStordalen avioitui lääkäri ja ympäristöaktivisti Gunhild Stordalenin kanssa 2010 Marokossa. Vaimo on vuodesta 2014 lähtien sairastanut systeemista skleroosia. Marraskuussa 2019 pari ilmoitti eroavansa. Stordalen on seurustellut vuoden 2020 keväästä lähtien ruotsalaisen ratsastajan Märta Elander Wisténin kanssa.\n\nLähteet\n\nAiheesta muualla\n\n Vuonna 1962 syntyneet\n Elävät henkilöt\n Norjalaiset yritysjohtajat\nNorjalaiset liikemiehet\nNorjalaiset miljardöörit"}
{"id": "292376", "url": "https://fi.wikipedia.org/wiki/Mustanaamio%20%28lehti%29", "title": "Mustanaamio (lehti)", "text": "Mustanaamio oli suomalainen sarjakuvalehti, joka ilmestyi vuosina 1966–2010 säännöllisesti ja myöhemmin erikoisnumeroina. Lehti sai nimensä Lee Falkin luoman Mustanaamio-hahmon mukaan. Sen painos oli vuonna 2007 3 000 kappaletta, mutta 1980-luvun lopulla lehden suosion ollessa suurimmillaan painos oli yli 100 000 kappaletta. Mustanaamio-lehden julkaiseminen lopetettiin Suomessa syksyllä 2010. Viimeiseksi numeroksi jäi 25–26/2010. Egmont Kustannus kuitenkin ilmoitti verkkosivuillaan 18. toukokuuta 2011 alkavansa uudelleen julkaista lehteä erityisnumeroina.\n\nAluksi Mustanaamio ilmestyi kerran kuukaudessa. Vuonna 1966 ehti ilmestyä kaksi numeroa. Lehden saadessa suosiota sen ilmestymistiheys kasvoi; vuodesta 1972 alkaen ilmestyi 16 numeroa vuodessa ja vuonna 1974 siirryttiin lopulliseen julkaisutahtiin 26 numeroa vuodessa. Rautakirjan irtonumeromyynnissä Mustanaamio oli kaikista lehdistä vuonna 1973 sijalla 51 ja vuonna 1983 sijalla 27.\n\nMustanaamio-lehden johtosarjana oli uusi Mustanaamio-tarina. Sen lisäksi lehdessä oli Vaeltavan aaveen sunnuntaiklassikkoseikkailu. Lehti tuli tunnetuksi myös laadukkaista kakkossarjoistaan, joita olivat muun muassa Taika-Jim, Piko ja Fantasio, Linda ja Valentin (Valerian ja Laureline), Blueberry, Thorgal sekä Kari Leppäsen Achilles Wiggen.\n\nLähteet\n\nAiheesta muualla \n Egmont Kustannus: Mustanaamio .\n Juha Tynninen: Mustanaamio -julkaisut Suomessa .\n S. Santikko: Vaeltava aave, ja nainen presidenttinä . Kvaak.fi 19.10.2007.\n Janne Suominen: Mustanaamion kuolema ei aiheuta syytä huoleen . Lumo 31.3.2011.\n\nMustanaamio\nIlmestymästä lakanneet suomalaiset sarjakuvalehdet"}
{"id": "224133", "url": "https://fi.wikipedia.org/wiki/Musta%20kobra", "title": "Musta kobra", "text": "Musta kobra on Ilkka Remeksen toinen nuorille suunnattu jännitysromaani. Kirjan päällyksen on tehnyt Mika Tuominen. Kirjan päähenkilö on myös muissa Remeksen nuortenkirjoissa seikkaileva Aaro Korpi.\n\nAiheesta muualla\n\n Kirjan esittely WSOY:n sivuilla \n Maria Loikkanen: Musta kobra. Onnimanni 1/2005.\n\nIlkka Remeksen teokset\nJännitysromaanit\nNuortenkirjat\nVuoden 2004 kirjat"}
{"id": "90339", "url": "https://fi.wikipedia.org/wiki/Acrux", "title": "Acrux", "text": "Acrux (Alfa Crucis, α Crucis / α Cru / α1α2 Crucis) on eteläisellä tähtitaivaalla olevan Etelän ristin tähdistön kirkkain tähti. Tähti näkyy ainoastaan Kravun kääntöpiirin eteläpuolella.\n\nAcrux on kolminkertainen tähti, joka on 320 valovuoden päässä. α1 ja α2 ovat näennäisesti vain 4 kaarisekunnin päässä toisistaan. Molemmat ovat sinisiä B-spektriluokan tähtiä. α1:n näennäinen kirkkaus on 1,33 magnitudia ja α2:n kirkkaus 1,73 magnitudia. Tähtien pintalämpötilat ovat 28 000 ja 26 000 kelviniä ja luminositeetit 2 500 ja 1 600 kertaa Aurinkoa suuremmat. α1:n ja α2:n väli on 430 AU ja kiertoaika 1 500 vuotta tai huomattavasti enemmän. α1 on spektroskooppinen kaksoistähti, jonka komponenttien kiertoaika 76 päivää ja väli 1 AU. Tähtien massat ovat noin 14 ja 10 Auringon massaa. Molemmat tähdet tulevat räjähtämään supernovina. Lisäksi 90 kaarisekunnin päässä on B-luokan alijättiläinen, jolla on sama ominaisliike kuin Acruxilla ja joka saattaa ehkä kiertää tähteä.\n\nKolmoistähdet\nKirkkaimmat tähdet\nB-spektriluokan tähdet\nPääsarjan tähdet"}
{"id": "505233", "url": "https://fi.wikipedia.org/wiki/Merwin%20Coad", "title": "Merwin Coad", "text": "Merwin Coad (s. 28. syyskuuta 1924 Cawker City, Kansas) on yhdysvaltalainen demokraattisen puolueen poliitikko. Hän syntyi Kansasissa, mutta muutti lapsena vanhempineen Nebraskaan.\n\nCoad sai vuonna 1945 vihkimyksensä Disciples of Christ -kirkon papiksi.\n\nCoad istui liittovaltion edustajainhuoneessa vuosina 1957–1963. Hän ei ollut ehdolla uudelle kaudelle vuonna 1962.\n\nLähteet \n\nYhdysvaltain edustajainhuoneen jäsenet\nYhdysvaltalaiset demokraattipoliitikot\nVuonna 1924 syntyneet\nElävät henkilöt"}
{"id": "518840", "url": "https://fi.wikipedia.org/wiki/Joseph%20DePietro", "title": "Joseph DePietro", "text": "Joseph Nicholas \"Joe\" DePietro (8. kesäkuuta 1914 Paterson, New Jersey – 19. maaliskuuta 1999 Fair Lawn, New Jersey) oli yhdysvaltalainen painonnostaja, hänen uransa suurin saavutus on alle 56 kilon sarjan olympiakulta Lontoosta 1948 yhteistuloksella 307,5 kg. Vuotta aikaisemmin hän oli voittanut samasta sarjasta maailmanmestaruuden.\n\nLähteet\n\nYhdysvaltalaiset painonnostajat\nYhdysvaltalaiset olympiavoittajat\nVuonna 1914 syntyneet\nVuonna 1999 kuolleet"}
{"id": "884307", "url": "https://fi.wikipedia.org/wiki/Lewes", "title": "Lewes", "text": "Lewes voi tarkoittaa muun muassa seuraavia:\n\nLewes, kaupunki East Sussexin kreivikunnassa, Englannissa\nLewes, kaupunki Delawaren osavaltiossa, Yhdysvalloissa\nGeorge Henry Lewes (1817–1878), englantilainen filosofi ja kriitikko\nBritannian kuninkaallinen laivasto\n HMS Lewes (1918), Racecourse-luokan miinanraivaaja\n HMS Lewes (G68), Town-luokan hävittäjä\nYhdysvaltain laivasto\nUSS City of Lewes (SP-383), myöhemmin USS Lewes (SP-383), Yhdysvaltain laivaston miinanraivaaja ja partiointialus vuodesta 1917 vuoteen 1919"}
{"id": "462496", "url": "https://fi.wikipedia.org/wiki/T%C3%A4ydellinen%20maailma%20%28albumi%29", "title": "Täydellinen maailma (albumi)", "text": "\nTäydellinen maailma on Marko Haavisto & Poutahaukat -yhtyeen toinen albumi. Se julkaistiin vuonna 1999.\n\nKappaleet\n\nArvostelut \n Soundi:\n\nLähteet \n\nVuoden 1999 albumit\nPoutahaukkojen albumit"}
{"id": "1683562", "url": "https://fi.wikipedia.org/wiki/Novatorskajan%20metroasema", "title": "Novatorskajan metroasema", "text": "Novatorskaja () on yksi Moskovan metron asemista. Se avattiin 7. joulukuuta 2021.\n\nLähteet\n\nAiheesta muualla \n\nMoskovan metroasemat"}
{"id": "443829", "url": "https://fi.wikipedia.org/wiki/Pirkko%20Aarnio", "title": "Pirkko Aarnio", "text": "Pirkko Aarnio on suomalainen ääninäyttelijä. Hän on näytellyt piirrossarjoissa Alfred J. Kwak, Candy Candy,  Galaxy Express 999, Japanilaisia kansansatuja, Rasmus Nalle, sekä Disneyn piirroselokuvassa Kaunotar ja Kulkuri.\n\nTelevisiossa Aarnio on esiintynyt myös muun muassa Irja Raninin ohjaamien Histamiini-nukkeohjelmien Anelma Unelma -noitana. Hän on toiminut myös ammattimaisena äänikirjojen lukijana, Celianet-tietokannan mukaan noin 500 teoksessa. Äänikirjojen joukossa on monta Disneyn tunnettua musiikkisatua, kuten Tuhkimo, Lumikki, Kaunotar ja Kulkuri, Bambi, Dumbo, Bernard ja Bianca, Liisa Ihmemaassa, Hiawatha, Nalle Puh ja Tiikeri ja Nalle Puh ja tuulinen päivä. Nämä Kirjalito-yhtiön 1980-luvulla kustantamat musiikkisadut olivat Matti Raninin kokonaisuudessaan uudelleen suomentamia ja äänittämiä ja kommandiittiyhtiö Finn-Kasperin tuottamia. Aarniolla oli musiikkisaduissa lukijan aseman sijasta yleensä hahmonäyttelijän äänirooli, mutta hän toimi toisinaan myös kertojana, joka sitoi yhteen sadun tapahtumat.\n\nDubbaukset\n\nLähteet\n\nAiheesta muualla\n \n \n\nSuomalaiset ääninäyttelijät\nSyntymävuosi puuttuu\nElävät henkilöt"}
{"id": "1649571", "url": "https://fi.wikipedia.org/wiki/John%20Langley", "title": "John Langley", "text": "John Arthur Langley (25. kesäkuuta 1896 – 5. maaliskuuta 1967) oli yhdysvaltalainen jääkiekkomaalivahti ja olympiamitalisti.\n\nLangley edusti Yhdysvaltojen maajoukkuetta vuoden 1924 talviolympialaisissa, jossa maa sijoittui hopealle. Langley toimi turnauksessa joukkueen varamaalivahtina.\n\nLähteet \n\nYhdysvaltalaiset jääkiekkoilijat\nYhdysvaltalaiset olympiamitalistit\nVuonna 1896 syntyneet\nVuonna 1967 kuolleet"}
{"id": "351868", "url": "https://fi.wikipedia.org/wiki/Balls%20of%20Steel", "title": "Balls of Steel", "text": "Balls of Steel on Wildfire Studiosin kehittämä flipperitietokonepeli. Peli on julkaistu vuonna  Windowsille. Balls of Steel on luultavasti ainoa flipperipeli jolle on annettu ikärajoitus. Balls of Steel -niminen flipperipeli esiintyi pelissä Duke Nukem 3D. Tällöin sitä ei kuitenkaan voinut pelata, vaan se oli pikemminkin koriste.\n\nBalls of Steel sisältää Duke Nukem -teemaisen kentän, josta löytyy grafiikkaa pelistä Duke Nukem 3D sekä Jon St. Johnin ääninäyttelyä  (Duke Nukemin alkuperäinen ääninäyttelijä).\n\nKentät \nBalls of Steel sisältää viisi erilaista alustaa. \n Darkside\n Barbarian\n Firestorm\n Mutation\n Duke Nukem\n\nPelin oli myös tarkoitus sisältää kenttä nimeltä Devil's Island, mutta peliä kehitellessä Pinball Wizards sai mahdollisuuden luoda Duke Nukem teemaisen kentän, ja siten Devil's Island piti poistaa jotta saataisiin tilaa Duke Nukem kentälle. Wildfire Studios meni kuitenkin myöhemmin parantelemaan Devil's Islandia ja julkaisi kentän yksittäisenä pelinä.\n\nLähteet\n\nAiheesta muualla \n \n\nVuoden 1997 videopelit\nWindows-pelit"}
{"id": "1700121", "url": "https://fi.wikipedia.org/wiki/Thor%20Pedersen", "title": "Thor Pedersen", "text": "Thor Pedersen (s. 14. kesäkuuta 1945 Gentofte) on tanskalainen Venstren poliitikko. Hän on istunut kansankäräjillä vuosina 1985–2011 ja toiminut kansankäräjien puhemiehenä vuosina 2007–2011. Hän on myös toiminut useaan kertaan ministerinä: asuntoministerinä vuosina 1986–1987, sisäministerinä 1987–1993, pohjoismaaministerinä 1988–1992, talousministerinä 1992–1993 sekä valtiovarainministerinä 2001–2007.\n\nLähteet\n\nAiheesta muualla\n Thor Pedersen Tanskan kansankäräjien verkkosivuilla \n\nTanskan valtiovarainministerit\nTanskan sisäministerit\nKansankäräjien puhemiehet\nVuonna 1945 syntyneet\nElävät henkilöt"}
{"id": "399897", "url": "https://fi.wikipedia.org/wiki/Elatusapu", "title": "Elatusapu", "text": "Elatusapu on maksu, jolla perheestä lähtenyt elatusvelvollinen aikuinen täyttää osuutensa perheen toimeentulosta. Elatusavun saaja on yleensä perheen alaikäinen lapsi. Maksun suuruus ja sen maksutapa voivat perustua kunnan sosiaalihuollon vahvistamaan sopimukseen tai tuomioistuimen antamaan tuomioon.\n\nLapsen elatusapu \nVanhemmilla on lakiin perustuva velvollisuus vastata kykyjensä mukaan lapsen elatuksesta. Jos vanhempi ei muulla tavoin huolehdi lapsen elatuksesta tai jos lapsi ei pysyvästi asu kyseisen vanhemman luona, toinen vanhempi voidaan määrätä maksamaan lapselle elatusapua. Sen määrä ja suorittamistapa määritetään vanhempien tekemällä ja lastenvalvojan vahvistamalla sopimuksella tai tuomioistuimen antamalla tuomiolla.\n\nKun vanhempien elatuskykyä arvioidaan, otetaan huomioon heidän ikänsä, työkykynsä ja mahdollisuutensa osallistua ansiotyöhön. Sen lisäksi arvioidaan käytettävissä olevien varojen määrä ja heidän muut lakiin perustuvat elatusvastuunsa. Asiaan vaikuttavat myös lapsen oma kyky ja mahdollisuudet vastata itse elatuksestaan sekä muut seikat, jotka keventävät vanhemmille koituvia kustannuksia.\n\nJos muusta ei ole sovittu, elatusapu maksetaan kuukausittain etukäteen. Sopimukseen voidaan kirjata eri aikoina erilaisia summia ja muutoksia maksutahdissa. Tarvittaessa elatusavun maksaminen voidaan sopia myös kertamaksuksi. Tähän voidaan kuitenkin ryhtyä vain, jos menettely on vanhemman maksukykyyn nähden kohtuullinen. Oikeusministeriön työryhmä on laatinut ohjeen, jota voidaan käyttää apuna elatusavun koon määrittämisessä.\n\nJollei toisin ole sovittu tai määrätty, elatusavun maksuvelvollisuus päättyy, kun lapsi täyttää kahdeksantoista vuotta. Jos vanhempi laiminlyö elatusavun maksamisen, lapsella on oikeus saada elatustukea. Elatustuen maksaa Kansaneläkelaitos, mutta tuki pyritään perimään takaisin elatusvelvollisuutensa laiminlyöneeltä vanhemmalta. Täysimääräinen elatustuki on tällä hetkellä 167,01 e/kk. (1.1.2020).\n\nEntiselle puolisolle maksettava elatusapu\n\nPuolisoilla on avioliiton aikana elatusvelvollisuus toisiaan kohtaan. Avioliiton aikainen elatusvelvollisuus lakkaa, kun lopullinen avioero astuu voimaan, ja sen jälkeen entisillä puolisoilla on Suomessa pääsääntöisesti itse vastuu omasta elatuksestaan. Avioerotilanteessa tuomioistuin voi kuitenkin velvoittaa puolison maksamaan elatusapua toiselle puolisolle, jos tämän katsotaan tarvitsevan sitä kykyjensä ja muiden asiaan vaikuttavien seikkojen vuoksi. Tämä on nykyisin kuitenkin hyvin harvinaista Suomessa.\n\nEntisen puolison elatusapu voidaan vahvistaa maksettavaksi joko toistaiseksi tai päättymään tietyn määräajan kuluttua. Elatusapu voidaan myös sopia maksettavaksi kertasummana, jos elatusvelvollisen varallisuusolot ja muut seikat antavat siihen aihetta. Oikeus määräajoin maksettavaan elatusapuun päättyy, jos elatusapuun oikeutettu menee uuteen avioliittoon.\n\nKorkein oikeus antoi tammikuussa 2010 ennakkopäätöksen KKO 2010:3, jossa oli kysymys ulkomaalaissyntyisen, heikosti suomen kieltä taitavan ja ammattikoulutusta vailla olevan puolison oikeudesta elatusapuun noin kymmenen vuotta kestäneen avioliiton päättymisen jälkeen. Korkein oikeus katsoi äänestyksen jälkeen, että tapauksessa oli edellytykset määrätä aviomies maksamaan elatusapua entiselle vaimolleen kolmen vuoden ajan avioeron jälkeen.\n\nKansainvälinen elatusapu\nNew Yorkissa solmittiin 1956 elatusavun perimistä ulkomailla säätelevä yleissopimus. Sen perusteella toisen maan tuomioistuimen päätös voidaan panna täytäntöön edunsaajan kotivaltiossa. Valtiot ovat laatineet kahdenvälisiä elatusapujen perintää koskevia sopimuksia. Tilanteessa, jossa asianosaisen kotimaa ei ole tunnustanut yleissopimuksia eikä valtiosopimuksia, hänen kotimaansa pitää tunnustaa erikseen elatusapupäätös, jotta se saa lainvoiman.\n\nLähteet\nLaki lapsen elatuksesta 5.9.1975/704\nAvioliittolaki 13.6.1929/234. Puolison elatusavusta 48 §:ssä.\n\nViitteet\n\nAiheesta muualla\nOikeusministeriön ohje lapsen elatusavun suuruuden arvioimiseksi \nElatusvelvollisten liitto\n\nPerheoikeus\nSeulonnan keskeiset artikkelit"}
{"id": "108830", "url": "https://fi.wikipedia.org/wiki/Parhaan%20miesp%C3%A4%C3%A4osan%20Oscar-palkinto", "title": "Parhaan miespääosan Oscar-palkinto", "text": "Parhaan miespääosan Oscar-palkinto on Yhdysvaltain elokuva-akatemian vuosittain jakama palkinto. Se annetaan elokuva-alalla työskenneelle miesnäyttelijälle, joka on tehnyt erinomaisen suorituksen pääroolissa. Ensimmäinen Oscar-gaala järjestettiin vuonna 1929, jolloin palkinnon vastaanotti Emil Jannings rooleistaan elokuvissa Viimeinen määräys ja Kiusaus. Nykyään ehdokkaat päätetään siirtoäänivaalitavalla elokuva-akatemian näyttelijäosaston sisällä; voittajan valitsevat koko akatemian äänestyskelpoiset jäsenet äänienemmistöllä.\n\nPalkinto on jaettu yhteensä 81 eri henkilölle. Daniel Day-Lewis on saanut eniten palkintoja tässä kategoriassa kolmella Oscarilla. Spencer Tracy ja Laurence Olivier saivat kumpikin yhdeksän ehdokkuutta, enemmän kuin kukaan muu. Vuoden 2022 gaalasta alkaen Will Smith on kaikkein tuorein voittaja tässä kategoriassa roolistaan elokuvassa King Richard: Williamsien tarina.\n\nVoittajat ja ehdokkaat\n\n1920-luku\n\n1930-luku\n\n1940-luku\n\n1950-luku\n\n1960-luku\n\n1970-luku\n\n1980-luku\n\n1990-luku\n\n2000-luku\n\n2010-luku\n\n2020-luku\n\nKatso myös \nParhaan miespääosan SAG-palkinto\nParas miespääosa draamaelokuvassa (Golden Globe)\nParas miespääosa musikaali- tai komediaelokuvassa (Golden Globe)\nParhaan miespääosan Bafta-palkinto\n\nHuomioita\n\nLähteet \n\nMiespääosa\nSeulonnan keskeiset artikkelit\nLuettelot palkituista henkilöistä"}
{"id": "838485", "url": "https://fi.wikipedia.org/wiki/Josef%20Frank", "title": "Josef Frank", "text": "Josef Frank (15. heinäkuuta 1885 Baden bei Wien, Itävalta – 8. tammikuuta 1967 Tukholma, Ruotsi) oli itävaltalais-ruotsalainen arkkitehti, muotoilija ja taiteilija. Hän oli funktionalismin pioneereja.\n\nFrank opiskeli arkkitehdiksi Berliinissä. Hänen väitöskirjansa vuodelta 1910 käsittelee Leon Battista Albertin kirkkoarkkitehtuuria.\n\nKun elämä Itävallassa kävi hankalaksi, Frank muutti Ruotsiin ruotsalaisen (Suomessa syntyneen) vaimonsa Anna Sebeniuksen ehdotuksesta. Siellä hän ei kuitenkaan saanut juurikaan oman alansa töitä mutta keskittyi sen sijaan muihin, Svenskt Tennille tekemiinsä suunnittelutöihin, kuten tekstiileihin ja huonekaluihin. Kasviaiheiset tekstiilit poikkesivat värikylläisyydessään arkkitehtuurin ankarasta funktionaalisuudesta. Toisen maailmansodan aikana Frank asui viisi vuotta Yhdysvalloissa, jossa hän ei saanut töitä mutta sen sijaan vaikutteita muun muassa meksikolaisesta kansantaiteesta.\n\nFrank ihaili brittiläistä arts and crafts -liikettä. Häntä on toisinaan pidetty Marimekon esikuvana. Frank oli myös kuvataiteilija, hän maalasi akvarelleja, mutta tätä puolta hänen elämäntyöstään tunnetaan toistaiseksi vähän.\n\nFrank sai Ruotsin kansalaisuuden 1939. Vaimonsa kuoleman jälkeen hän asui yhdessä tämän serkun Dagmar Grillin kanssa. Frank oli juutalainen, ja hänen sukulaisiaan kuoli keskitysleireillä.\n\nPalkinnot\n Arkkitehtuurin valtionpalkinto, Itävalta.\n\nLähteet\n\nKirjallisuutta\n Ulrika von Schwerin Siever: Josef Frank: De okända akvarellerna, Nicotext, 2016\n\nItävaltalaiset arkkitehdit\nRuotsalaiset arkkitehdit\nMuotoilijat\nVuonna 1885 syntyneet\nVuonna 1967 kuolleet"}
{"id": "378313", "url": "https://fi.wikipedia.org/wiki/Kalannin%20kirkko", "title": "Kalannin kirkko", "text": "Kalannin kirkko (aik. Uudenkirkon kirkko) on Uudenkaupungin Kalannissa sijaitseva keskiaikainen harmaakivikirkko, joka on rakennettu vuosina 1430–1450. Neitsyt Marialle ja Pyhälle Olaville pyhitetty kirkko tunnetaan seinä- ja holvimaalauksistaan sekä Kansallismuseon kokoelmissa säilytettävästä ainutlaatuisesta alttarikaapistaan. Sen kalkkimaalaukset ovat Suomen keskiaikaisen kirkkotaiteen merkittävimipä ja alttarikaappia pidetään Pohjoismaiden arvokkaimpana.\n\nKalannin seurakunnan alkuperäinen nimi oli Uusikirkko, jolla viitattiin aikaisempien korvaajaksi rakennettuun suurempaan pitäjänkirkkoon. Nykyinen nimitys otettiin käyttöön 1936. Kalannin kirkko on kesäisin avoinna oleva tiekirkko, ja se kuuluu Museoviraston määrittelemiin valtakunnallisesti merkittäviin rakennettuihin kulttuuriympäristöihin.\n\nHistoria \n\nKalanti ja Laitila muodostavat yhdessä Turun kanssa Suomen vanhimmat kristilliset alueet. Kalannin seurakunta mainitaan asiakirjoissa vuonna 1411, mutta se perustettiin todennäköisesti jo 1200-luvun alussa. Seudun vanhin kirkko oli samaan aikaan rakennettu Kodjalan kirkko. Se hylättiin viimeistään 1500-luvun kuluessa, jolloin Kodjalan ja Velluan kappeliseurakunnat liitettiin emäseurakuntaan. Saaristolaisten käytössä olivat myös Putsaaren ja Villilän kirkot, mutta merenkulkijoiden ylläpitäminä ne eivät kuuluneet seurakuntaan.\n\nVanhentuneen käsityksen mukaan Kalannin kirkko valmistui jo 1390-luvulla, mutta Suomen keskiaikaisia kivikirkkoja tutkineen Markus Hiekkasen mukaan se rakennettiin kokonaisuudessaan vasta 1430–1450. Ajankohdan perusteena on muun muassa länsiportaalista tehty vuosirengasajoitus. Runkohuone saatettiin muurata vanhemman puukirkon ympärille. Kirkko oli valmistuessaan hyvien kulkuyhteyksien äärellä, sillä nyttemmin mataloitunut Sirppujoki oli purjehduskelpoinen läheiseen Männäistenkoskeen saakka. Kalannin kirkko oli myös vuonna 1617 perustetun Uudenkaupungin asukkaiden käytössä, kunnes kaupungin oma kirkko valmistui 1629.\n\nArkkitehtuuri \n\nKalannin kirkko edustaa tyyliltään manner-Suomen ensimmäisen sukupolven kivikirkkoja, jollaisia rakennettiin Varsinais-Suomen ja Uudenmaan rannikkoseuduille. Runkohuoneen ulkomitat ovat noin 15×27 metriä. Sakasti sijaitsee runkohuoneen pohjoispuolella ja asehuone eteläpuolella. Asehuoneen päädyssä oli ulkosaarnatuoli, jonne kiivettiin muurin sisällä kulkevia portaita pitkin. Länsipäätyyn suunniteltu torni jäi kesken. Siitä tuli eteisenä toimiva puolitorni, jonka puinen yläosa valmistui 1779. \n\n1800-luvun alussa kirkkoa suunniteltiin laajennettavaksi, mutta sen sijaan tyydyttiin rakentamaan lisälehtereitä. Vuonna 1824 runkohuoneen ja tornin kattoja madallettiin noin viisi metriä kattokulmaa loiventamalla. Samalla tornin pohjoisseinän kylkeen rakennettiin pieni luuhuone. Vuonna 1844 laajennettiin ikkunoita alaspäin. Eteläinen sisäänkäynti ja sakastin ovi ovat alkuperäisessä kuosissaan, mutta asehuoneen ja tornin sisäänkäyntien ympärille muurattiin vuonna 1884 arkkitehti C. J. von Heidekenin suunnittelemat goottilaistyyliset tiiliportaalit. Vuonna 1732 kirkon pohjoisseinään tehtiin kaksi ikkunaa ja 1884 vielä kolmas. Samana vuonna uusittiin myös tornin puurakenteet nykyiseen malliinsa. Tornin kunnostamisesta vastasi puuseppä Kaarlo Heininen. Vuoden 1884 remontin yhteydessä hävitettiin myös lehterit ja sisustus sai tammenvärisen tyylinsä. Sakastin ulko-ovi tehtiin vuonna 1936. Kirkkosali on kolmilaivainen ja nelitraveinen. Kahta keskilaivan tähtiholvia lukuun ottamatta kaikki holvit ovat ristiholveja. Vuonna 1806 kirkkoon tehtiin puulattia, jota ennen ainoastaan kuorissa ja käytävillä oli kivilattia.\n\nSisustus ja esineistö \n\n \nItäseinällä sijaitseva puuvuorattu pääalttari on keskiajalta ja renessanssityylinen saarnatuoli 1640-luvulta. Vuonna 1698 kirkkoon rakennettiin lehteri ja vuotta myöhemmin uusia penkkejä. Sisustus kärsi Isonvihan aikana hävitystä, jonka jälkeen korjattiin. Arkkitehti C. J. von Heidekenin suunnittelema nykyinen uusgoottilainen sisustus valmistui vuonna 1884. Arvid Liljelundin alttaritaulu Kristuksen kirkastuminen (1892) on eteläseinällä. \n\nKeskiaikaisia puuveistoksia on säilynyt kaksitoista. Alttarilla on kotimainen triumfikrusifiksi. Sakaristossa ovat Lyypekissä tehdyt 1400-luvun alun krusifiksi, 1400-luvun puolivälin Katariina Aleksandrialainen ja 1500-luvun vaihteen Pyhä Laurentius. Tornin eteisessä ovat 1400-luvun alussa tehty lyypekkiläinen Pyhä Erik, 1430–1440-luvulla Tallinnassa tehty Neitsyt Maria, 1500-luvun vaihteessa tai alkuvuosina tehdyt lyypekkiläistyyliset Neitsyt Maria ja Pyhä Sebastian sekä kotimaiset Pyhä Yrjänä, Pyhän Yrjänän hevonen ja kaksi pyhimystä käsittävä alttarikaappi. \n\nKeskiaikaisista kirkkotekstiileistä on tallessa muun muassa Suomen ainoa säilynyt dalmatika. Metalliset arvoesineet takavarikoitiin reformaation yhteydessä vuonna 1558. Hautakivet kuorin ja eteisen seinillä ovat olleet alun perin kirkon lattiassa. Niiden joukossa on katkelma vuonna 1614 kuolleen Nils Kijlin kalkkikivisestä hautamuistomerkistä. Eteisessä on myös kaksi Kijl-suvun puista hautausvaakunaa 1600-luvulta. Kuoriin haudatun Jonas Raumannuksen hautakivi on kirkkomuseossa. Kansallismuseon kokoelmissa on mestari Francken tekemä Pyhän Barbaran legendaa kuvaava alttarikaappi sekä kuorituolin pääty, baldakiinin koristelista ja kahdeksantoista 1470–1480-luvuilta peräisin olevaa penkinpäätyä. Kansallimuseon kokoelmissa on myös tekstiilejä, alttariliinoja ja messupukuja. Alttarikaappi tuli laajan yleisön tietoisuuteen ja tutkimuksen piiriin kesällä 1874 Eliel Aspelinin johtaman Suomen Muinaismuistoyhdistyksen toisen taidehistoriallisen tutkimusretken ansioista. Se myytiin Valtion Historialliselle museolle vuonna 1903. 1800-luvun alussa tehdyt lehterin koristemaalaukset poistettiin vuoden 1884 remontin yhteydessä ja huutokaupattiin. Irti sahattuja maalauksia käytettiin muun muassa rakennustarpeina. 1930-luvulla kappalainen P. O. Ekko metsästi niitä koirien ja kissojen kanssa eri puolilta pitäjää ja osa onnistuttiinkiin hankkimaan takaisin kirkkomuseoon. Maalauksia löytyi vuonna 1933 Vähä-Villilän tilalta, josta te toimitettiin kirkkomuseoon. Kappalainen P. O. Ekkon ja suntion Juho Aallon aloitteesta tehtiin kirkkomuseo tornin toiseen kerrokseen 1934.\n\nSeinämaalaukset \n\nKalannin kirkon kalkkimaalaukset ovat Suomen keskiaikaisen kirkkotaiteen merkittävimipä teoksia. Erityisen arvokkaana pidetään vuoden 1450 tienoille ajoittuvaa sakastin maalauskokonaisuutta, joka on manner-Suomen vanhimpia. Runkohuoneen maalaukset on ajoitettu vuodelle 1470 eteläseinällä olevan latinankielisen tekstinauhan perusteella. Kirkon holvit muurattiin vuotta myöhemmin ja maalattiin välittömästi tämän jälkeen. Töistä vastasi niin sanottu Taivassalon ryhmä, johon kuuluneen Petrus Henrikssonin signeeraus löytyy kuorin ikkunakomerosta. Hänen ohellaan kirkossa työskenteli toinen ryhmään kuulunut maalari, josta käytetään nimitystä ”Kalannin maalari”. Maalaukset peitettiin 1760-luvulla ja otettiin taas esille vuonna 1884 Emil Nervanderin johdolla tehdyssä Suomen ensimmäisessä keskiaikaisten kirkkomaalausten restauroinnissa. Silloisen tyylin mukaisesti kuvat peitettiin uudelleen ja päälle maalattiin jäljennökset. Vuosina 1965-1968 alkuperäiset maalaukset palautettiin konservaattori Veikko Kiljusen johdolla.\n\nPohjoisseinän maalaukset muodostavat yhtenäisen Kristuksen kärsimyskertomuksen, mutta osa kuvista on tuhoutunut. Raamatullisten hahmojen ja pyhimysten ohella seinissä on kirkonmiehiä, rakennus- ja maalaustöitä kustantaneita lahjoittajia ja heidän sukuvaakunoitaan sekä viisi vihkiristiä. Lahjoittajien kuvia on kaikkiaan viisi. Hahmot on kuvattu polvistuneina pyhimysten jalkojen juureen. Suomessa vastaavia on ainoastaan Taivassalon kirkossa. Arkadikaariin on maalattu tuomiokapitulin jäsenten vaakunat. Tutkija Anna Nilsénin mukaan ne saattavat olla leimoja, jotka osoittivat maalausten hyväksymistä. Holveissa on ainoastaan kasviornamentteja lukuun ottamatta keskilaivan ensimmäistä holvia.\n\nEnsimmäinen holviväli eli kuori \n\nKeskilaivan kattoholviin on maalattu kirkkoisät Ambrosius, Hieronymus, Gregorius ja Augustinus sekä evankelistojen symbolit. Holvimuurissa on myös pyhäinjäännöstä varten tarkoitettu pieni syvennys. Holvikaaressa ovat piispa Konrad Bitzin, arkkiteini Arvid Garpin, tuomiorovasti Maunu Särkilahden ja Flemingin suvun vaakunat sekä yksi vihkiristi. Kuoriseinään on maalattu Pyhä Margareta ja lahjoittaja Hartvig Garp vaakunoineen, Pyhä Helena ja Garpin puoliso Ingeborg Fleming sekä Neitsyt Maria, Kristus ja kaksiosainen Pyhän Erasmuksen marttyyrikuolema. Sakastin oven yläpuolella on suurikokoinen ”Kuninkaitten kumarrus”, jossa Itämaan tietäjät tuovat lahjojaan Jeesus-lapselle. Yksi tietäjistä on hävinnyt. Garpin pariskunnan kuvat poikkeavat tyylillisesti kirkon muista lahjoittajafiguureista, joten on mahdollista, että ne on maalattu eri aikaan. Kuori-ikkunan yläpuolella on profeetan kuva ja ikkunanpielessä apostoli Andreas sekä kuvan lahjoittaja ja kirjoitus ”Ora propter me pater Andreas” (Rukoile puolestani isä Andreas). P. O. Ekkon mukaan hahmo esittäää kirkkoherra Andreas Beronista. Etelälaivan ikkunakomeroon on maalattu Pyhä Pietari sekä lahjoittaja kirkkoherra Mårten Skytte sukuvaakunoineen. Hänen suustaan kohoavassa puhekuplassa lukee ”O pater, ora pro me” (Oi isä, rukoile puolestani). Petrus Henrikssonin signeeraus on samassa ikkunakomerossa. Kyseessä on hänen ainoa tunnettu signeerauksensa ja myös Suomen vanhin taiteilijasigneeraus.\n\nToinen holviväli \n\nToisen holvivälin holvikaaressa on Olavi Balkin vaakuna sekä Flemingin ja Tavastin sukujen allianssivaakuna. Etelälaivassa on kuvattuna Pyhä Mikael sielujen punnitsijana. Toiseen vaakakuppiin on tarttumassa paholainen, jota enkeli karkottaa sauvallaan. Ikkunan päällä on profeetan kuva ja kirjoitus ”Terribilis est domus dei non est hic aliud nisi domus dei et ianua coeli” (Peljättävä on Jumalan huone, varmasti tässä on Jumalan huone ja taivaan portti). Ikkunan oikealla puolella on yläosa Pyhän Laurentiuksen marttyyrikuolemaa esittävästä kuvasta, jossa keisari Decius on kahden palvelijan välissä. Kuvan alaosa on vaurioitunut. Ikkunasyvennyksessä on Jaakob vanhempi pyhiinvaeltajan puvussa. Pohjoislaivassa on Jeesuksen syntymää kuvaava maalaus sekä Pyhän Olavin tai Pyhän Eerikin ristiretki. Maalauksen oikealla puolella olevan peikon tulkitaan edustavan pahuutta, joka väistyi kristinuskon saapuessa Suomeen. Seimessä makaava Jeesus-lapsi on kopioitu Raumalle Pyhän Ristin kirkon tuhoutuneen maalauksen tilalle vuonna 1891.\n\nKolmas holviväli \nPohjoislaivan holvikaaressa on Pyhä Barbara. Pohjoisseinään maalattu Kristuksen kärsimyskertomus on pahoin vaurioitunut vuonna 1732 tehdyn ikkuna-aukon myötä. Ristisaatosta ovat jäljellä ovat enää osa rististä, evankelista Johannes, osa Neitsyt Marian kasvoista ja sädekehästä sekä neljä sotilasta. Ikkunan oikealla puolella on ristiinnaulittu Kristus vierellään Johannes. Myös etelälaivan kuvat ovat tuhoutuneet.\n\nNeljäs holviväli \n\nNeljännen holvivälin etelälaivan holvikaaressa on Pyhä Dorothea. Ikkunan vasemmalla puolella on Maria Magdalena ja oikealla Pyhä ehtoollinen. Ikkunan päällä on profeetta ja teksti ”Venite filii audite timerem dni docendo vos” (Tulkaa lapset kuunnelkaa, opetan teille Jumalan pelkoa). Pohjoisseinässä on Kristuksen kärsimyskertomukseen kuuluvat pahoin vaurioituneet maalaukset Jeesuksen ruoskimisesta ja kruunaamisesta orjantappurakruunulla. Jäljellä ovat enää Jeesuksen pää ja ruoskat. Ikkunasyvennyksessä on Pyhä Antonius ja Katariina Aleksandrialainen vierellään tuntematon lahjoittaja polvistuneena. Kyseessä on Suomen keskiaikaisten kirkkojen ainoa yksinään esiintyvä naislahjoittaja. Kalannin kirkon maalauksia väitöskirjassaan tutkineen Tuija Tuhkasen mukaan kyseessä voi olla Kalannissa vaikuttaneen miekanteroittaja Jeniksen leski Katarine.\n\nSakasti ja asehuone \nSakastin holvimaalauksissa on kukkiin päättyviä köynnöksiä sekä kirkkoisiä, evankelistojen vertauskuvia ja paratiisin lintuja. Sakariston länsiseinällä on talonpoika Lallia tallaava Pyhä Henrik ja pohjoisseinällä kalvaarioryhmä. 1450-luvulla hieman sakariston valmistumisen jälkeen maalattua kokonaisuutta on luonnehdittu Suomen keskiajan taiteen helmeksi. Koristelusta vastasi todennäköisesti Upplannista saapunut maalariryhmä. Sakastissa on myös seiniin upotetut keskiaikaiset sivualttarit. Asehuoneen maalaukset kuvaavat Pirun juonia ihmisten viekoittelemiseksi. Kuvissa on muun muassa kaksi pirua taluttamassa kahlehtimaansa lammasvarasta, Kyöpelinvuorella luudalla lentävän naisen vastaanottava pääpiru, sekä piru, joka auttaa naista lypsämään naapurin lehmää ja kirnuamaan voita.\n\nUrut \nEnsimmäinen päätös urkujen hankkimisesta tehtiin jo vuonna 1859, jolloin pitäjänkokous tilasi yksisormioisen urun Rauman kanttorilta Carl Gustaf Rindelliltä. Päätös kuitenkin peruttiin ja Tukholmasta hankittiin uudenaikaisempi urkuharmoni. Soitin oli kuitenkin äänenvoimakkuudeltaan liian heikko. Ensimmäiset varsinaiset urut Kalannin kirkkoon rakensi uusikaupunkilainen Jens Zachariassenin urkurakentamo vuonna 1888. Mekaaniset urut olivat 13-äänikertaiset. Ne hankittiin uusikaupunkilaisen kauppiaan Johan Henrik Lindrothin testamenttaamilla varoilla. Vuodesta 1938 käytössä olivat Kangasalan urkutehtaan pneumaattiset 18-äänikertaiset urut. Nykyiset 18-äänikertaiset urut ovat Urkurakentamo Matti Erolan vuonna 1987 rakentamat. Niiden barokkityylisen julkisivun on suunnitellut Matti Erola ja disposition Markku Ketola.\n\nKirkon ympäristö \n\nKirkkoa ympäröivän hautausmaan sankarihautausmaan on suunnitellut Ilmari Wirkkala vuonna 1946. Pietà-aiheinen sankaripatsas on kuvanveistäjä Jussi Vikaisen työ vuodelta 1955. Wirkkala on suunnitellut myös vuonna 1959 toteutetun kirkkomaan laajennuksen. Kirkkomaalla on myös vuonna 1956 pystytetty Karjalaan jääneiden vainajien muistomerkki sekä rovasti Pekka Rantalan suunnittelema muualle haudattujen muistomerkki. Hautausmaalle on haudattu muun muassa jääkärimajuri Allan Gottleben, Männäisten ruukin isännöitsijät Pehr Conrad Enström (k. 1789) ja Gabriel Ytterberg (1755–1825), joiden yhteisen muistokiven on kustantanut kreivi Samuel af Ugglas, sekä runoilija Hertta Aalto. Saarnamies Efraim Jaakolan haudan sijaintia ei tunneta, mutta kirkon itäseinässä on hänelle vuonna 1937 paljastettu muistolaatta.\n\nKirkon länsipuolella oli ennen 1600-lukua purettu kellotapuli. Kirkkomaan länsipuolella on säilynyt kuusiaidan rajaama hautasaattojen lähtöpaikka harvinaisine ruumiskivineen. Kirkon vieressä sijaitsevat myös vanha pitäjänmakasiini, mutta kirkkotalli purettiin vuonna 1937. Kirkon länsipuolella on arkkitehti Olli Kestilän suunnittelema seurakuntakoti vuodelta 1964. Rakennusta on laajennettu 1980. Seurakuntakodin edustalla on vuonna 1991 pystytetty veteraanikivi.\n\nKalannin pappila sijaitsee Sirppujoen länsipuolella vajaan kilometrin päässä kirkosta. Se mainitaan ensimmäisen kerran vuonna 1411. Kyseessä ovat vanhimmat tiedot Suomen keskiaikaisista pappiloista. Pappilan rakennukset ovat nykyään yksityisomistuksessa.\n\nKatso myös \n Luettelo Suomen keskiaikaisista kivikirkoista\n\nLähteet\n\nViitteet\n\nKirjallisuutta\n\nAiheesta muualla\n\nSuomen keskiaikaiset kivikirkot\nUudenkaupungin kirkkorakennukset\nKalanti\nSuomen 1400-luvulla rakennetut rakennukset ja rakennelmat"}
{"id": "50077", "url": "https://fi.wikipedia.org/wiki/RCA%201802", "title": "RCA 1802", "text": "RCA 1802 (myös CDP 1802 tai COSMAC 1802) on RCA:n vuonna 1976 julkaisema 8-bittinen CMOS-teknologiaan perustuva mikroprosessori, jota valmistaa edelleen Intersil Corporation. Suoritin on yksi ensimmäisistä CMOS-teknologiaa käyttävistä suorittimista.\n\nProsessori oli suunniteltu tietotekniikan yleistymiseen tarkoituksellisesti vaihtaen ominaisuuksia ja suorituskykyä halvempaan hintaan ja joustavuuteen.\n\nKehitys\n\nJoseph Weisbecker suunnitteli omatekoisen tietokoneen nimeltä FRED. RCA kiinnostui tietokoneesta ja hän kehitti sen pohjalta vuosina 1970–1971 uuden COSMAC 1801 mikroprosessorin. Lokakuussa 1971 prosessorin prototyyppi oli koottuna sadasta diskreetistä logiikkapiiristä. Vuonna 1975 prosessori julkaistiin kaupallisesti kahdella mikropiirillä, 1801R ja 1801U. Jerry Herzogin johtama ryhmä yhdisti 1801:n sirut yhdelle piirille, jolloin syntyi 1802. 1802 oli ensimmäisiä CMOS-tekniikalla valmistettuja prosessoreja.\nTammikuussa 1977 RCA julkaisi RCA Studio II -konsolin FRED-tietokoneen pohjalta.\n\nRCA julkaisi myös RCA 1802:n arkkitehtuuriin perustuvan mikrokontrollerin CDP1804. Tässä oli samalla piirillä 64 tavua muistia, 2 KB ROM, kellopiiri ja 8-bittinen kellolaskuri. Käskykantaan oli lisätty 32 käskyä mm. aliohjelmien kutsua ja niistä paluuta varten. RCA 1805 ja 1806 olivat samankaltaisia, mutta niissä ei ollut ROM-muistia.\n\nTekniikka\n\nRCA 1802:ssa ei ole sen staattisen rakenteen vuoksi lainkaan minimikellotaajuutta, joten sitä voi ajaa erittäin hitaasti ja vähällä virralla. Useimmissa mikrotietokoneissa suoritinta on ajettu 3,58 MHz:n taajuudella, koska tämä synkronoituu näyttönä käytettyyn kuvaputkitelevisioon. Suoritin pystyi 5 MHz taajuuksiin ja ylikin valmistustekniikan kehittyessä ja käyttöjännitettä nostamalla. Tietokoneissa piirin kanssa käytettiin usein videopiirinä CDP1861 (NTSC) tai CDP1864 (PAL) -piiriä.\n\nPiirillä on kuusitoista 16-bittistä rekisteriä R0–R15. Piiri ei kuitenkaan ole 16-bittinen, vaan rekisterien sisältöjä voi siirtää toisiin vain 8-bittisen akun (D-rekisteri) kautta, jossa suoritetaan myös aritmeettiset ja loogiset operaatiot. Samoin lataus muistista tapahtuu 8-bittiä kerrallaan akun kautta. Rekistereille on vain 16-bittiset \"lisää yksi\" ja \"vähennä yksi\" -käskyt. Ohjelmalaskuri (PC) ja indeksirekisteri voivat sijaita missä tahansa rekisterissä ja niitä voi vaihtaa käskyillä SEP ja SEX.\n\nSuorittimessa ei ole lainkaan pinoa toteuttavia käskyjä, joka tarkoittaa että käsittely on tehtävä ohjelmallisesti aliohjelmien tukemiseksi. Käytännössä yhden tason aliohjelman kutsu tapahtuu lataamalla sen osoite rekisteriin ja vaihtamalla ohjelmalaskuri osoittamaan tätä rekisteriä. Paluu aliohjelmasta tapahtuu vaihtamalla ohjelmalaskuri takaisin alkuperäiseen rekisteriin.\n\nSuorittimessa ei myöskään ole ehdollisia hyppyjä, vain käsky joka jättää huomiotta seuraavan käskyn ehdon mukaan.\n\nKäskykanta muodostaa erittäin säännöllisen matriisin, jossa ensimmäiset neljä bittiä kertovat tehtävän operaation ja toiset neljä käytettävän rekisterin.\nTämä mahdollistaa helpon käskyjen syötön kytkimillä suoraan muistiin, kuten varhaisissa tietokoneissa oli tapana.\n\nDataväylä on 8-bittinen mutta multipleksoitu, joten piiri voi osoittaa 64 kiB muistia. Suorittimessa on sisäänrakennettu DMA-ohjain, joka voi siirtää tavuja I/O-väylästä muistiin ohjelmista riippumatta.\n\nSuorittimen toteutus on melko hidas; käskyt vievät kaksi tai kolme konesykliä, ja jokainen konesykli 8 kellosykliä. Vertailun vuoksi MOS 6502:ssa käskyt vievät 2–7 kellosykliä ja Intel 8080:ssa 4–18 kellosykliä.\n\nYksi pinni on ohjelmoitava tulostusportti ja neljä pinniä ovat sisääntuloja, jotka vaikuttavat suoraan suorittimen hyppykäskyjen lippuihin.\n\nKäyttö\n\nLisäksi suoritinta on käytetty myös muutamissa varhaisissa harrastelijoiden mikrotietokoneissa, kuten Cosmac VIP -rakennussarjassa sekä COSMAC ELF -koneessa, jonka rakennusohjeet julkaistiin Popular Electronics -lehdessä 1976–1977. Suoritinta on käytetty myös Comx-35:ssä, suomalaisissa Telmac 1800:ssa, Telmac TMC 600:ssa sekä Oscom NANOssa, jugoslavialaisessa Pecom 32/64:ssa ja RCA Studio II -pelikonsolissa.\n\nRCA 1802:sta on myös julkaistu säteilysuojattu versio, joka on tehnyt siitä suositun avaruusteknologiassa.\nKuusi kappaletta muodosti Galileo-avaruusluotaimen \"aivot\". Noin vuonna 1977 sen katsottiin olevan ainoa avaruuslentoon soveltuva mikroprosessori.\nSuoritinta on myös käytetty useissa satelliiteissa.\n\nLähteet\n\nAiheesta muualla\n\n http://datasheets.chipdb.org/RCA/MPM-201B_CDP1802_Users_Manual_Nov77.pdf\n\nSuorittimet"}
{"id": "1606634", "url": "https://fi.wikipedia.org/wiki/K%C3%A4%C3%A4pi%C3%B6tanssija", "title": "Kääpiötanssija", "text": "Kääpiötanssija (Tyranneutes virescens) on tanssijoihin kuuluva lintulaji. Lajia tavataan Etelä-Amerikasta.\n\nKoko ja ulkonäkö\nKääpiötanssija on pienikokoinen lintu ja voi kasvaa noin 8 cm pitkäksi. Sukupuolet muistuttava pääosintoisiaan toisiaan ulkonäöltään. Kääpiötanssijan pää, selkä ja siivet ja hyvin lyhyt pyrstö ovat väriltään oliivinvihreät. Koiraslinnulla on päälaellaan keltainen töyhtö, jonka se voi taittaa piiloon päätä vasten. Lajin kurkku ja rinta ovat harmahtavat ja vatsa on väriltään vaalean kellertävä.\n\nLevinneisyys ja elinympäristö\nKääpiötanssijan levinneisyysalue ulottuu Venezuelan itäosista Brasilian koillisosiin. Lajin elinympäristöä ovat kosteat metsät ja liikkuu useimmiten yksittäin niiden keski- ja alakerroksissa. Kääpiötanssijan ravintoa ovat hyönteiset.\n\nLähteet\n\nTanssijat (linnut)"}
{"id": "1630548", "url": "https://fi.wikipedia.org/wiki/Suomussalmen%20terveysasema", "title": "Suomussalmen terveysasema", "text": "Suomussalmen terveysasema on Kainuun Suomussalmella toimiva julkisen palvelun terveysasema. Sen palvelut tuottaa Kainuun kuntien yhteinen sote-kuntayhtymä (Kainuun sote). Suomussalmen terveysasemalla on myös hyvinvointiyhtymä NordLabin näytteenottopiste.\n \nSuomussalmen kaksikerroksinen, tiiliverhoiltu terveysasemarakennus valmistui vuonna 1981.  Terveysaseman vuodeosastolla on 22 sairaansijaa (Suomussalmen terveyskeskussairaala, 2021). Lisäksi terveyskeskussairaalassa on 2010-luvun alun muutostöiden jälkeen ollut nelisenkymmentä akuutti- ja kuntoutuspotilaiden paikkaa.\n \nSuomussalmen terveysasema palvelee normaalisti maanantaista torstaihin kello 8-16 ja perjantaisin (ja pyhien aattona) kello 8-15. Muulloin kiireellisestä hoitoa tarvittaessa otetaan yhteys Päivystysapuun (116 117; hätätilanteessa luonnollisesti Yleiseen hätänumeroon 112). Ensiapu- ja päivystyspalvelut tarjoaa ympärivuorokautisesti aukioleva Kainuun keskussairaalan yhteispäivystys (Päivystyksen ovi F2, Sotkamontie 13, Kajaani).\n\nLähteet\n\nAiheesta muualla\nUlla Toikkanen ja Anne Seppänen (12.2.2016) Työn perässä Suomeen (Lääkärilehti  71 (6/2016): 384-387) (laakarilehti.fi)\n\nSuomussalmen rakennukset ja rakennelmat\nSuomen terveysasemat, terveyskeskukset ja terveyskeskuspäivystykset\nKainuun sosiaali- ja terveydenhuollon kuntayhtymä"}
{"id": "52535", "url": "https://fi.wikipedia.org/wiki/Metroseksuaali", "title": "Metroseksuaali", "text": "Metroseksuaali on estetiikkaa arvostava mies, joka käyttää paljon aikaa ja rahaa omaan ulkonäköönsä ja elämäntyyliinsä. Metroseksuaalit miehet pukeutuvat trendikkäästi, käyttävät koruja ja kosmetiikkatuotteita, hoidattavat kauneuttaan ja käyvät kuntosalilla näyttääkseen hyvältä. He ovat kosketuksissa herkkään puoleensa, ja he ovat usein kiinnostuneita asioista, jotka yleisesti mielletään naisten kiinnostuksen kohteiksi.\n\nMetroseksuaalisuus henkilöityy erityisesti jalkapalloilija David Beckhamiin, joka on Britanniassa ollut useiden hius- ja pukeutumistrendien alullepanija.\n\nTermin alkuosa tulee sanasta metropolis ('suurkaupunki'), jolla viitataan miestyypin esiintymiseen erityisesti suurkaupungeissa, missä parhaat kaupat ovat.\n\nYleistyminen\nEnsimmäisenä käsitettä käytti vuonna 1994 brittijournalisti Mark Simpson, ja vuoteen 2003 mennessä käsitteestä oli tullut britti- ja jossain määrin myös yhdysvaltalaislehdistön käyttämää sanastoa. Samoihin aikoihin televisio-ohjelmissa alkoi kasvavassa määrin esiintyä metroseksuaaleja hahmoja ja teemoja. Trendistä oli esimerkkinä Suomessakin Nelosen näyttämä Sillä silmällä (Queer Eye for the Straight Guy), jossa homoseksuaalit miehet antoivat tyylivinkkejä tavallisille heteromiehille.\n\nMetroseksuaali ja seksuaalisuus\n\nMetroseksuaalisuus ei nimestään huolimatta viittaa ihmisen seksuaaliseen suuntautumiseen. Metroseksuaalisuudella viitataan enemmänkin käytökseen ja asenteeseen omaa seksuaalisuutta kohtaan. Metroseksuaali voi siis suuntautumiseltaan olla niin hetero-, bi- kuin homoseksuaalikin, mutta hän ei välttämättä koe tarvetta näiden termien käytölle, sillä haluaa toteuttaa itseään kokonaisvaltaisesti. Tällaista rajaseinätöntä seksuaalisuuden muotoa voidaan kutsua uniseksuaalisuudeksi.\n\nLäheiskäsitteitä\n\nRetroseksuaali\n\nMetroseksuaalin vastakohta on niin ikään Mark Simpsonin määrittelemänä retroseksuaali eli ihminen, joka kokee konservatiiviset sukupuoliin liitetyt stereotypiat itselleen ominaisiksi ja toteuttaa niitä elämässään.\n\nTransvestiitti\n\nMetroseksuaalista erotetaan erilleen myös suoranaiset transvestiitit. Molemmat haluavat toteuttaa vastakkaiseen sukupuoleen liittyviä piirteitä ja roolia käytöksessään, mutta suhtautuminen omaan fyysiseen ja henkiseen sukupuoleen on erilainen. Siinä missä transvestiitti pyrkii mukailemaan myös kehonsa täysin vastakkaisen sukupuolen malliin, metroseksuaali on usein tyytyväinen omaan sukupuoleensa ja saattaa suhtautua siihen jopa narsistisesti. Transvestiitti yleensä kokee henkisen sukupuolensa olevan ristiriidassa fyysisen sukupuolen kanssa ja pyrkii mukailemaan kehonsa niin, että nämä puolet vastaisivat toisiaan. Metroseksuaali paremminkin pyrkii ilmaisemaan luonnettaan kokonaisvaltaisesti välittämättä konservatiivisista sukupuolirooleista tai fyysisestä sukupuolestaan. Hänessä saattavat toteutua vahvasti molempien sukupuolistereotypioiden piirteet.\n\nLähteet \n\nMuoti\nAlakulttuurit\nStereotyypit\nSeulonnan keskeiset artikkelit"}
{"id": "1772786", "url": "https://fi.wikipedia.org/wiki/Korisliiga-kausi%202020%E2%80%932021", "title": "Korisliiga-kausi 2020–2021", "text": "Korisliiga-kausi 2020–2021 on 81. kausi, jolloin pelattiin miesten koripallon Suomen mestaruudesta. Sarja alkoi 13. lokakuuta 2020. Runkosarja pelattiin koronarajoitusten takia tynkänä eli vain kaksinkertaisena sarjana. Pudotuspelit alkoivat 13. maaliskuuta ja mestaruus jaettiin 27. huhtikuuta.\n\nSarjataulukko\n\nPudotuspelit\n\nKoripallon miesten SM-sarjakaudet\nKoripallosarjojen kausi 2020–2021/2021"}
{"id": "52016", "url": "https://fi.wikipedia.org/wiki/Tetraktys", "title": "Tetraktys", "text": "Tetraktys () oli pythagoralaisten pyhänä pitämä kolmio, joka sisälsi kaikki maailman kuvaamiseen tarvittavat luvut yhdestä kymmeneen. Siinä oli ensimmäisellä rivillä yksi piste, toisella kaksi, kolmannella kolme ja neljännellä neljä pistettä, eli 1 + 2 + 3 + 4 = 10.\n\nLähteet \n\nGeometria\nPythagoralaisuus"}
{"id": "1186352", "url": "https://fi.wikipedia.org/wiki/The%20Raven%20That%20Refused%20to%20Sing%20%28And%20Other%20Stories%29", "title": "The Raven That Refused to Sing (And Other Stories)", "text": "The Raven That Refused to Sing (And Other Stories) on brittiläisen muusikon Steven Wilsonin kolmas studioalbumi, joka julkaistiin Kscope-levy-yhtiön kautta 25. helmikuuta 2013. Alan Parsons, joka on tunnettu etenkin osuudestaan Pink Floydin The Dark Side of the Moon -levyllä, vastasi albumin äänisuunnittelusta. Albumi sisältää edeltäjäänsä Grace for Drowningia nähden enemmän jazz-elementtejä ja esimerkiksi hammond-urut sekä huilu ovat huomattavassa roolissa. Temaattisesti albumi on kokoelma kauhuromanttisia kummitustarinoita.\n\nLevystä on myös julkaistu neljän levyn erikoispainos, joka sisältää 128-sivuisen kovakantisen kirjan sisältäen kappaleiden sanoituksia ja taidetta Hajo Muellerin kuvittamana. Kaikkiaan albumi on saatavilla tuplavinyylinä, CD- ja Blu-ray -versiona.\n\nAlbumin synty\nPorcupine Treen päättäessä The Incident -kiertueensa vuonna 2010 Wilson vietti loput kuluneesta vuodesta, myös koko vuoden 2011, nauhoittamalla ja julkaisemalla toisen sooloalbuminsa Grace for Drowning sekä Blackfieldin kolmannen Welcome to my DNA -albumin. Suunnitellen aluksi Porcupine Treen paluuta vuoden 2012 alussa, Wilson ilmoittikin jatkossa keskittyvänsä soolouraansa. Tämä poiki Grace for Drowning -albumille toisen kiertueen vuoden 2012 ensimmäisellä puoliskolla, jonka jälkeen Wilson palasi studioon live-yhtyeensä kanssa nauhoittaakseen kolmannen studioalbuminsa. Albumin julkaisuaika asetettiin vuoden 2013 alkuun, jotta koko loppuvuosi voitaisiin varata uuden levyn kiertueita varten.\n\nAlbumin kirjoittaminen ja nauhoittaminen\nKappale \"Luminol\" esitettiin aluksi Wilsonin ja hänen yhtyeensä kanssa Grace for Drowning -kiertueen ensimmäisellä puoliskolla. Tämä kappale sai inspiraationsa katusoittajalta, joka Wilsonin mukaan oli paikallaan joka ikinen päivä: It doesn’t matter what the weather is like; he’s always there, playing his acoustic guitar and singing these songs. Snow, rain, gale force wind – nothing will stop him from being in his spot. ... He’s the kind of guy who is so set in his routine that even death wouldn’t stop him.\" Wilson considers the notion \"that somebody could be a ghost in life, as well as a ghost in death, somebody who’s completely ignored even in their lifetime – it hardly makes a difference; and death doesn’t make a difference, either; it doesn’t break the routine.\"\n\n\"Drive Home\" perustui kuvittaja Hajo Muellerin ehdotukseen. Kappaleen teemaksi muodostui pariskunnan traaginen tarina, jossa onnettomuuden aiheuttama trauma saa tarinan henkilön elämän pysähtymään paikalleen: \"It is about a couple driving along in a car at night, very much in love; the guy is driving, and his partner – his wife or girlfriend or whoever she is – is in the passenger seat, and the next minute she’s gone.\" The ghost of the man's partner eventually returns, \"saying, ‘I’m going to remind you now what happened that night.’ There was a terrible car accident, and she died, etcetera, etcetera – again, the idea of trauma leading to a missing part of this guy’s life. He can’t deal with the reality of what happened, so he blocks it out – like taking a piece of tape and editing a big chunk out of it.\"\n\nWilsonin mukaan \"The Holy Drinker\" käsittelee \"todella hurskasta, uskonnollista ja omahyväistä tyyppiä, joka tuomitsee kaikki ympärillään olevat 'jumalattomat', kuitenkin samalla ollen itse paatunut alkoholisti\". Hän myös haastaa itse Paholaisen juomakilpailuun, jossa hän on tuomittu häviämään: \"I’m thinking of TV evangelist-types – guys who are prepared to tell people that they’re living their lives wrong and that they’re missing something because they don’t believe in God or whatever it is.\" The man, who, despite criticising other people's lifestyles, is himself an alcoholic, unwittingly challenges the Devil to a drinking competition, with disastrous consequences: \"Of course, you can’t beat the Devil at a drinking competition – you can’t beat the Devil at anything – and so he loses. ... He gets dragged to Hell.\"\n\n\"The Pin Drop\" käsittelee \"konseptia että voit elää jonkun kanssa koska se on miellyttävää ja mukavaa, ei rakkauden tai myötätunnon vuoksi.\" Wilsonin mielestä kappale on käytännössä laulettu vaimon näkökulmasta: \"She’s dead, she’s been thrown in the river by the husband, and she’s floating down in the river while singing this song – from beyond death, beyond the grave, as it were.\" The song considers \"The idea... that sometimes in a relationship there can be so much tension, so much unspoken resentment and hatred, that the tiniest thing can set off a violent episode, and in this case, one that ends in tragedy. The sound of a pin dropping on a floor can be the thing that instigates the fury.\"\n\nAlbumin viides kappale \"The Watchmaker\" kuvaa kelloseppää, joka on täsmällinen ja pikkutarkka työssään, mutta ei kykene ilmaisemaan minkäänlaisia, edes äärimmäisiäkään tunnetiloja. Ennen pitkää hän päätyy murhaamaan vaimonsa, jonka kanssa on ollut yhdessä liki 50 vuotta, mutta vaimo palaa ottamaan miehen mukaansa: \"It concerns a couple who have been together for 50 years or more, purely because it was convenient and comfortable.\" Wilson explains that \"The watchmaker ends up killing his wife and burying her under the floorboards of his workshop. But, of course, she comes back, because she’s been with him for 50 years; she’s not going to leave him now.\" The song concludes when \"the wife comes back to take him with her, which\", Wilson suggests, \"is another classic ghost story, in a way.\"\n\nAlbumin viimeinen nimikkokappale kertoo tarinan vanhasta miehestä, joka kaipaa kauan sitten kuollutta siskoaan. Tarinassa miehen puutarhaan ilmestyy korppi, jonka hän kuvittelee olevan merkki siskostaan, joka olisi palannut elävien maailmaan hakemaan veljeään. Hän yrittää todistaa tämän itselleen saamalla korpin laulamaan, sillä hänen siskonsa tapasi laulaa tämän ollessa peloissaan: \"An old man at the end of his life who is waiting to die. He thinks back to a time in his childhood when he was incredibly close to his older sister. She was everything to him, and he was everything to her. Unfortunately, she died when they were both very young.\" The man becomes convinced that a raven, who visits the man's garden, is something of \"a symbol or a manifestation of his sister. The thing is, his sister would sing to him whenever he was afraid or insecure, and it was a calming influence on him. In his ignorance, he decides that if he can get the raven to sing to him, it will be the final proof that this is, in fact, his sister who has come back to take him with her to the next life.\"\n\nJulkaisu\nKappaleen \"The Raven That Refused to Sing\" musiikkivideo julkaistiin 8. helmikuuta 2013. Hajo Muellerin kuvitukseen perustuvan videon ohjasi Jess Cope ja Simon Cartwright, jonka käsialaa on myös Storm Corrosionin \"Drag Ropes\" -musiikkivideo. Itse albumi julkaistiin 25. helmikuuta 2013 yhtyeen suunnitelmien mukaisesti. Se debytoi Suomen virallisen listan sijalla 17.\n\nVastaanotto\nAlbumi otettiin ilmestyttyään positiivisesti vastaan. The Guardian kehui albumin olevan \"aluksi pelkistettyä art rockia ennen muuttumistaan saumattomasti ja villin eloisasti äänimaisemien, melodisten crescendojen sekä mellotron-annosten houreuniksi... tämä albumi osoittaa Wilsonin olevan yksi modernin rockin kaikkein nokkelimmista ja sielukkaimmista esittäjistä.\" Allmusic kutsui albumia \"parhaaksi Wilsonin kolmesta sooloprojektista\", sanoen sen olevan myös \"taidokkaasti kirjoitettua musiikkia sekä ammattimaisesti aseteltu sommitelma värejä, vivahteita, tekstuureja, dynamiikkaa, kerrontaa, ja taiteellisuutta tähtiartistien esittämänä.\"\n\nPalkinnot\nThe Raven That Refused to Sing (And Other Stories) voitti \"Vuoden Albumi\" -kategorian Progressive Music Awards 2013 -tapahtumassa. Se palkittiin myös ehdokkuudella samassa kategoriassa Classic Rock Roll of Honour -tapahtumassa.\n\nArvostelut \n Imperiumi.net: \n Metacritic: 77/100\n Allmusic: \n The Guardian: \n Sputnikmusic: 4.2/5\n\nKappaleet\n\nYhtye\nJäsenet\nSteven Wilson – laulu, mellotron, kosketinsoittimet, kitara, basso kappaleessa \"The Holy Drinker\"\nGuthrie Govan – soolokitara\nNick Beggs – basso, Chapman Stick kappaleessa \"The Holy Drinker\", taustalaulu\nAdam Holzman – kosketinsoittimet, hammond-urut, piano, minimoog\nMarco Minnemann – rummut, lyömäsoittimet\nTheo Travis – huilu, saksofoni, klarinetti\n\nMuut jäsenet\nJakko Jakszyk – laulu kappaleissa \"Luminol\" ja \"The Watchmaker\"\nAlan Parsons – wah-wah -kitara kappaleessa \"The Holy Drinker\"\n\nDave Stewart - jousisoittimien sovitus London Session Orchestran esittämänä. Nauhoitettu Angel Studiossa 17. lokakuuta 2012 (Solisti - Perry Montague-Mason)\nNiko Tsonev – Kitarasoolo kappaleessa \"The Watchmaker (demo)\", taustakitara kappaleessa \"Luminol (demo)\".\n\nTuotanto\nSteven Wilson – tuottaja, miksaus\nAlan Parsons – avustava tuottaja, äänisuunnittelu\nBrendan Dekora – avustava teknikko\n\nLähteet\n\nSteven Wilsonin albumit\nVuoden 2013 albumit"}
{"id": "914038", "url": "https://fi.wikipedia.org/wiki/Ambassador%20Bridge", "title": "Ambassador Bridge", "text": "Ambassador Bridge on kansainvälinen tiesilta, joka ylittää Kanadan ja Yhdysvaltojen rajalla kulkevan Detroitjoen. Silta yhdistää Yhdysvaltain Michiganissa sijaitsevan Detroitin ja Kanadan Ontariossa sijaitsevan Windsorin kaupungit.\n\nSillan omistaa yhdysvaltalainen miljardööri Manuel ”Matty” Moroun, ja sitä ylläpitää hänen omistamansa Detroit International Bridge Company. Silta on vilkkaimmin liikennöity rajanylityspaikka maiden välillä. Sen kautta kulkee yli 10 000 ajoneuvoa päivittäin eli noin 25 prosenttia maiden välisestä liikenteestä. Sillan kautta kuljetetaan rahtia vuosittain noin 400 miljardin dollarin arvosta. Sillalla on neljä kaistaa, joita valo-ohjataan tarvittaessa liikennemäärän mukaan.\n\nAmbassadorsilta on Québecin–Windsorin käytävän epäsuora jatkoyhteys Yhdysvaltoihin. Käytävän läpi kulkeva Ontario Highway 401 on tarkoitus tulevaisuudessa jatkaa sillalle, mahdollistaen joustavamman ja turvallisemman liikenteen. Uuden moottoritieosuuden on tarkoitus olla 3+3-kaistaista ja kulkea yhdentoista tunnelin kautta. Rakennustöiden kustannusarvio on vuonna 2011 noin 1,8 miljardia Kanadan dollaria.\n\nSillan kapasiteetin, sillan ikääntymisen ja kaistojen kapeuden vuoksi siltayhtiö on hakenut rakennuslupaa uudelle sillalle, joka korvaisi nykyisen sillan. Uudella sillalla on tarkoitus olla kolme kaistaa molempiin suuntiin ja sen kustannusarvio on noin miljardi Yhdysvaltain dollaria. Rakennuslupaa uudelle sillalle ei kuitenkaan ole vielä myönnetty molempien maiden viranomaisten vaatimien ympäristötutkimusten viivästymisen johdosta. Sillan omistaja Manuel Moroun on haastanut Yhdysvaltain ja Kanadan viranomaiset oikeuteen rakennusluvan viivästymisestä.\n\nHistoria \nDetroitjoen ylitse suunniteltiin useitakin siltoja, joista ensimmäinen oli vuonna 1872 Great Western Railwayn suunnittelema nostosiltatyyppinen rautatiesilta; siltaa ei kuitenkaan koskaan rakennettu. Vuonna 1920 Charles Evan Fowler suunnitteli ylisuurta siltaa, jossa olisi ollut useita ajokaistoja ja raiteita junille sekä raitiovaunuille sekä käytävät jalankulkijoille. Hän perusti Canadian Transit Company ja American Transit Company -yhtiöt ajamaan siltahanketta molemmissa maissa, ja onnistui saamaan Kanadan parlamentin ja Yhdysvaltain kongressin tuen hankkeelle. Hän ei kuitenkaan onnistunut hankkimaan tarvittavaa rahoitusta sillalle ja hanke peruttiin. Ensimmäisen yhteys kaupunkien välillä oli vuonna 1909 avattu Canada Southern Railwayn rakentama Michigan Central Railway Tunnel -rautatietunneli.\n\nPankkiiri Joseph A. Bower uskoi siltahankkeeseen ja hankki vuonna 1924 optioita Canadian Transit Companystä sekä American Transit Companystä säilyttääkseen kongressin ja parlamentin kannatuksen. Hän onnistui myös hankkimaan useiden muiden tahojen tuen siltahankkeelleen, joista tärkeimpiä olivat Yhdysvaltain presidentti, Kanadan kenraalikuvernööri, Michiganin osavaltio ja Ontarion provinssi. Ainoa vaatimus sillalle oli laivojen 41 metrin alituskorkeus, silta suunniteltiin uudelleen 46 metrin alituskorkeudella. Detroitin pormestari John W. Smith yritti veto-oikeudellaan estää siltahankkeen, mutta kaupunginhallitus myönsi rakennusluvan.\n\nRakennustyöt aloitettiin 7. toukokuuta 1927 ja silta avattiin liikenteelle 11. marraskuuta 1929. Valmistuessaan sillan pisin jänneväli oli maailman pisin. Silta ei kuitenkaan pitänyt tätä ennätystä kuin muutaman vuoden: 1931 valmistuneen Hudsonjoen ylittävän George Washington Bridgen pisin jänneväli oli lähes kaksi kertaa pidempi.\n\nValmistumisen jälkeinen ensimmäinen vuosikymmen toi tullessaan monia taloudellisia vaikeuksia. Vain vuosi sillan avauduttua liikenteelle, Detroitjoen alittava Detroit–Windsor tunneli valmistui ja sen tullimaksut olivat huomattavasti siltaa edullisemmat, myös useat lauttayhtiöt yrittivät kilpailla puolittamalla ylitysmaksunsa. Monet lauttayhtiöt kuitenkin ajautuivat taloudellisiin vaikeuksiin eivätkä pystyneet jatkamaan toimintaansa. Sillan omistava yhtiö ei vuonna 1931 enää pystynyt vastaamaan veloistaan ja Detroit-Windsor tunneli koki saman kohtalon pian tämän jälkeen. Suurin syy liikennemäärien laskuun oli 1930-luvun lama. Liikennemäärät kasvoivat jonkin verran vuosina 1935–1937 ja etenkin rahtiliikenne kasvoi Kanadan puolelle rakennetun terminaalin valmistuttua 1937. Joseph A. Bower suoritti yhtiön uudelleenjärjestelyn joka astui voimaan 1. heinäkuuta 1939 ja yhtiö alkoi vihdoin tuottamaan voittoa. Samana vuonna Joseph A. Bower jätti siltayhtiön johtotehtävät pojalleen Robert Bowerille. Toisen maailmansodan aikana henkilöliikennettä rajoitettiin huomattavasti, mutta rahtiliikenne kasvoi huomattavasti. Sodan jälkeen liikennemäärät ovat kasvaneet vuosittain. Vuonna 1977 Joseph kuoli ja Bowerin perhe vetäytyi yhtiön johtotehtävistä. Pitkällisten neuvottelujen jälkeen Manuel Morounin omistama Central Cartage Company hankki sillan omistukseensa 31. heinäkuuta 1981.\n\nLähteet\n\nViitteet\n\nAiheesta muualla \n \n \n \n \n \n\nYhdysvaltain riippusillat\nKanadan sillat\nMichiganin liikenne\nOntarion liikenne\nDetroitin rakennukset ja rakennelmat\nKanadan ja Yhdysvaltain raja\nTieliikennesillat"}
{"id": "42715", "url": "https://fi.wikipedia.org/wiki/Niinisalo", "title": "Niinisalo", "text": "Niinisalo on kylä ja taajama Kankaanpäässä. Se sijaitsee noin viiden kilometrin päässä kaupungin keskustasta koilliseen Parkano–Jyväskylä-tien suunnassa Pori–Haapamäki-radan varrella. Kylästä lähtevät myös seututiet Karviaan ja Jämijärven kautta Ikaalisiin. Kylän kaakkoispuolella on matalahko, Jämijärven kautta Kyrösjärveen laskeva Valkiajärvi. Kylässä toimii peruskoulun ala-aste, jossa ovat luokat 1−6. Siellä on myös vuonna 1965 valmistunut seurakuntatalo. Arkkitehti Thure Hellströmin suunnittelema Niinisalon rautatieasemarakennus on vuodelta 1933.\n\nHistoriaa\nNiinisalon kautta kulki aikoinaan historiallinen Hämeen ja Pohjanmaan välinen Kyrönkankaantie. Se oli keskiajalla Suomen pääteitä ja ainoa kesällä kuljettavissa ollut reitti Satakunnasta ja Hämeestä Pohjanmaalle. Tie on pääosin nykyisinkin olemassa ja varuskunnan eteläpuolelta lähtien myös vapaasti kuljettavissa. Pari kilometriä varuskunnasta etelään Kuninkaanlähteen suuntaan sijaitsee tunnettu Viidentienristeys, josta erkanevat sivutiet Kankaanpään keskustaan, Taulunkylään ja Vihunkylään.\n\nNiinisalon koulu\nNiinisalon kansakoulu aloitti toimintansa vuokratiloissa vuonna 1907, ja vuonna 1910 sille valmistui oma talo Jokivarteen. Suuren oppilasmäärän vuoksi perustettiin vuonna 1945 Niinisalon läntinen kansakoulu, joka sai oman talon vuonna 1950. Koulut yhdistettiin vuonna 1967, minkä jälkeen Jokivarren koulutalo myytiin Niinisalon maamiesseuralle. Nykyinen koulutalo valmistui vuonna 1966 alun perin keskikouluksi. Niinisalon koulupiiriin yhdistettiin lakkautetut Karhusaaren ja Korvaluoman koulut, edellinen vuonna 1969 ja jälkimmäinen 2000, minkä jälkeen Niinisalon koulu on ollut ainoa Kankaanpään koillisosassa sijaitseva koulu. Kankaanpäässä siirryttiin peruskoulujärjestelmään vuonna 1974, ja yläasteen koulun valmistuttua Kankaanpään keskustaan vuonna 1977 ala-asteen koulu siirtyi siltä vapautuneisiin tiloihin. Vanhoissa Niinisalon läntisen kansakoulun tiloissa aloittivat toimintansa Kankaanpään kaupunginmuseo ja Tykistömuseo.\n\nNiinisalon koulu joutui sisäilmaongelmien vuoksi siirtymään pois omista tiloistaan vuonna 2018. Koulu muutti aluksi Niinisalon seurakuntataloon ja sieltä syksyllä 2021 kaupunginmuseon tiloihin.\n\nVaruskunta \n\nNiinisalossa toimii Porin prikaatin Niinisalon toimipiste (ent. Tykistöprikaati) joukkoyksiköineen ja vuoden 2012 loppuun Koeampumalaitos. Satakunnan Sotilassoittokunta toimi vuoden 2013 loppuun asti. Varuskunta on Kankaanpään toiseksi suurin työnantaja kaupungin jälkeen. Niinisalossa ovat toimineet myös YK-Koulutuskeskus ja RUK. Niinisalossa sijaitsee myös Niinisalon rautatieasema.\n\nKaupunginmuseo \n\nNiinisalon kulttuurikohteisiin kuuluu Kankaanpään kaupunginmuseo, jonka yhteydessä ovat Räikkeen taidekokoelma ja Varuskuntaosasto. Kaupunginmuseo toimii entisessä kansakoulussa. Varuskantaosastolla on esillä mm. vuosina 1945–1947 toiminut Niinisalon internaatti eli sisäoppilaitos sotaveteraaneille, joilta koulu oli jäänyt kesken sodan vuoksi. Oppilaiden keski-ikä oli 25 vuotta ja vanhin oppilas oli 36-vuotias.\n\nVuodesta 1977 lähtien Niinisalon kansakoulurakennuksessa  oli tykistöaselajin erikoismuseo, Tykistömuseo. Museo siirrettiin 1997 keskeisemmälle paikalle Hämeenlinnaan.\n\nLähteet\n\nViitteet\n\nAiheesta muualla \n\n Tykistöprikaati  \n Niinisalon varuskuntakerho  \n Valtakunnallisesti merkittävät rakennetut kulttuuriympäristöt Suomessa / Niinisalon kasarmialue\n\nKankaanpään kylät\nSatakunnan maakunnan taajamat\nValtakunnallisesti merkittävät rakennetut kulttuuriympäristöt Suomessa"}
{"id": "1205000", "url": "https://fi.wikipedia.org/wiki/K%C3%A1mpos%20%28P%C3%A1tmos%29", "title": "Kámpos (Pátmos)", "text": "Kámpos (; myös Kámbos) on Kreikan kylä, joka sijaitsee Pátmoksen saarella ja kuuluu Pátmoksen kuntaan, Kálymnoksen alueyksikköön ja Etelä-Egean saarten alueeseen. Kylän väkiluku on 633 (vuonna 2011).\n\nKámpos sijaitsee Pátmoksen saaren pohjoisen osan keskiosissa noin kuusi kilometriä Skálan kylästä pohjoiseen. Kylä jakautuu sisämaassa sijaitsevaan Áno Kámpokseen (”Ylempi Kámpos”) ja rannalla sijaitsevaan Káto Kámpokseen (”Alempi Kámpos”).\n\nLähteet \n\nEtelä-Egean saarten kylät\nPátmos"}
{"id": "489955", "url": "https://fi.wikipedia.org/wiki/Incognito%20Entertainment", "title": "Incognito Entertainment", "text": "Incognito Entertainment (alun perin nimellä Incog Inc.) oli videopeliyhtiö, jonka muodostivat alun perin SingleTrac-videopeliyhtiön jäsenet.\n\nIncognito sijaitsi Salt Lake Cityssä Utahissa, ja se oli osa SIE Santa Monica Studio -studiota. Yhtiön johdossa toimi sen perustaja Scott Campbell sekä pitkäaikainen työntekijä David Jaffe, joka työskenteli tuottajana ja suunnittelijana. \n\nIncognito suljettiin vuonna 2009.\n\nPelit \nWarhawk (PlayStation 3)\nCalling All Cars! (PlayStation 3 -- PSN)\nTwisted Metal: Head-On (PlayStation Portable)\nTwisted Metal: Black (PlayStation 2)\nTwisted Metal: Black Online (PlayStation 2)\nTwisted Metal: Small Brawl (PlayStation)\nWar of the Monsters (PlayStation 2)\nDownhill Domination (PlayStation 2)\n\nLähteet\n\nAiheesta muualla \n Profiili MobyGamesissä \n\nEntiset yhdysvaltalaiset videopeliyritykset‎"}
{"id": "698", "url": "https://fi.wikipedia.org/wiki/Laavalamppu", "title": "Laavalamppu", "text": "Laavalamppu on somistusvalaistukseen tarkoitettu lamppu, joka koostuu kahdesta osasta: lampusta ja säiliöstä, joka on tavallisesti tehty lasista ja sisältää nestettä (usein öljyä) sekä vahaa. Lampun tuottama lämpö kuumentaa säiliön pohjalla olevaa vahaa, kunnes sen tiheys alittaa nesteen tiheyden, jolloin se nousee ylös. Säiliön yläosassa vaha jäähtyy ja sen tiheys kasvaa, kunnes se vajoaa takaisin pohjalle. Laavalamput olivat suosittuja 1960-luvulla, tosin vuosituhannen vaihteessa ne yleistyivät jälleen.\n\nVuonna 1996 yhdysvaltalainen Landon Noll kehitti Silicon Graphicsilla kahden kollegansa kanssa patentoidun Lavarand-menetelmän, jolla laavalamppujen muodostamista kuvioista otettuja kuvia käytettiin apuna satunnaislukujen luomisessa.\nCloudflaren pääkonttorin seinällä on sadan laavalampun kokoelma, joista otettuja valokuvia käytetään satunnaislukujen luomiseen. Muita menetelmiä ovat Lontoon toimiston kahden yhteen kytketyn heilurin järjestelmä (double-pendulum system) ja Singaporen toimisto tuottaa satunnaislukujen uraanikappaleen atomien hajoamisesta.\n\nLähteet\n\nAiheesta muualla \n\n Virtanen, Sofia: Nuorekas ikäisekseen: laavalamppu täyttää 50 vuotta. Tekniikka & talous 1.9.2013.\n\nValaisimet\n1960-luvun nuorisokulttuuri"}
{"id": "103070", "url": "https://fi.wikipedia.org/wiki/Eleusiin%20mysteerit", "title": "Eleusiin mysteerit", "text": "Eleusiin mysteerit () olivat antiikin kreikkalaisen Demeterin ja Persefonen (mysteereissä nimellä Korē) kultin initiaatio- eli vihkiytymisriittien nimitys. Riitit suoritettiin Eleusiin kaupungissa, joka kuului pitkään Ateenan alaisuuteen. Eleusiin mysteerit olivat koko antiikin kreikkalaisen maailman kuuluisin uskonnollinen juhla, ja niitä pidettiin merkittävimpinä kaikista antiikin ajan mysteerikulteista. Niitä vietettiin lähes tuhannen vuoden ajan, ja lopulta ne keräsivät paljon osanottajia koko antiikin maailmasta.\n\nMysteerien osanottajia oli kielletty paljastamasta vihkiytymismenojen tapahtumia sanallakaan, ja siksi seremonioista tiedetään edelleen melko vähän. Kreikkalaisessa kirjallisuudessa on vain vihjauksia mysteerien yksityiskohdista. Kultti liittyi kuitenkin hedelmällisyyteen ja maanviljelykseen, ja kuvasi samalla myyttiä Demeteristä ja tämän tyttärestä Persefonesta kolmessa vaiheessa: Demeterin tytär joutui Haadekseen eli manalaan ja hän suri ja etsi tätä pitkään, ja sai tämän lopulta takaisin juuri Eleusiissa. Näin kultti liittyi elämän voittoon kuolemasta, ja siihen kuului lupaus paremmasta osasta kuoleman jälkeen. Persefonen oleskelu osan vuodesta manalassa ja osan vuodesta Demeterin luona selitti samalla vuodenkiertoa. Mysteerien päätapahtumaa vietettiin kerran vuodessa alkusyksyllä.\n\nHistoria \n\nDemeterin kultti Eleusiissa oli peräisin mykeneläiseltä ajalta, mahdollisesti 1400-luvulta eaa. Se oli alkuperältään maanviljelyskultti. Kreikkalaisen mytologian mukaan Demeter itse perusti kultin Eleusiissa käydessään. Kertomus tunnetaan ennen kaikkea Homeerisesta hymnistä Demeterille. Sen mukaan sureva Demeter saapui Eleusiihin vanhan naisen hahmossa sen jälkeen, kun Haades oli siepannut hänen tyttärensä Persefonen. Eleusiin mysteereissä Persefonesta käytettiin nimitystä Korē (”Tytär”). Eleusiin kuningas Keleoksen tyttäret tarjosivat Demeterille suojan. Kiitokseksi Demeter tarjosi kuninkaan pojalle Demofonille (joissakin versioissa Triptolemokselle) ambrosiaa ja piti tätä yöllä salaa tulen päällä tehdäkseen tästä kuolemattoman. Kuningatar näki tämän kerran, käsitti tapahtuman väärin ja ajoi Demeterin pois palatsista.\n\nTämän jälkeen Demeter määräsi Keleosta rakentamaan itselleen temppelin ja muutti asumaan sinne. Surressaan hän aiheutti luonnon kuihtumisen ja nälänhädän, kunnes muut jumalat paljastivat Persefonen olinpaikan ja sallivat tämän tulla Demeterin luokse joka vuosi osaksi vuotta. Persefone palasi Demeterin luokse juuri Eleusiissa. Tämän jälkeen Demeter siunasi maan, sekä antoi Triptolemokselle ensimmäisenä ihmisenä viljanjyviä ja opetti tämän kylvämään ne. Hän myös opetti Eleusiin asukkaille pyhät riitit, jotka toivat kansalle sekä henkistä että aineellista kukoistusta, ja määräsi viettämään mysteereitä:\n\nTriptolemoksen lisäksi myyttiin ja kulttiin liittyi myös toinen heeros, Eubuleus. Hän oli sikopaimen, jonka siat maa oli nielaissut samalla kun se oli nielaissut Persefonen. Myyteissä ensimmäisinä Demeterin kultin järjestäjinä ja pappeina Keleoksen tytärten ohella esiintyvät Eumolpos ja Keryks. Todellisuudessakin mykeneläiselle ajalle palautuva Eleusiin kultti oli mahdollisesti alun perin juuri paikan kuninkaallisen perheen perhekultti, johon otettiin mukaan ne, jotka suku halusi. Tämä saattaa selittää sen, että mysteereitä vietettiin aina juuri vanhan palatsin megaronin paikalla; sekä sen, että mysteereihin otettiin myöhemmin mukaan paitsi kansalaisia myös orjia ja muukalaisia.\n\nEnsimmäinen historiallisesti tunnettu Demeterin pyhäkkö eli Telesterion rakennettiin paikalle geometrisella kaudella noin vuonna 750 eaa. Noin vuonna 600 eaa. mysteereistä kehittyi panhelleeninen eli yleiskreikkalainen kultti. Samaan aikaan, Solonin ajalla, mysteereistä tuli yksi ateenalaisen juhlakalenterin keskeisimmistä juhlista Ateenan liitettyä Eleusiin itseensä. Viimeistään 400-luvulla eaa. Eleusiin mysteerit alkoivat saada mainetta myös Kreikan ulkopuolella.\n\nSodan aikana mysteerien ajaksi pyrittiin järjestämään aselepo. Juhlallisuudet jätettiin vain harvoin viettämättä niiden pitkän historian aikana. Persialaissotien aikaan vuonna 480 eaa. mysteerien viettäminen sattui Salamiin meritaistelua edeltäneisiin päiviin, kun persialaiset olivat juuri tuhonneet Ateenan ja koko Attikan väestö oli vetäytynyt Salamiin saarelle ja muille saarille. Tämän vuoksi mysteereitä ei voitu viettää. Herodotos kertoo kuitenkin tuolloin sattuneesta ihmeestä, jossa mysteerit viettivät itse itseään: näytti siltä, kuin 30 000 ihmistä olisi kulkenut Eleusiissa päin ja kajautellut mysteerien Iakkhos-huutoja. Tätä pidettiin jumalallisena toimintana ja huonona enteenä Persian armeijalle. Ennen Persian häviötä sen armeija tuhosi kuitenkin myös Eleusiin. Myöhemmin 300-luvulla eaa. mysteerien juhlakulkue, joka oli jo alkanut, keskeytettiin sen jälkeen kun ateenalaiset kuulivat Aleksanteri Suuren armeijan tuhonneen Theban.\n\nPeloponnesolaissodan aikaan mysteereitä vietettiin häiriöttä, sillä kumpikin osapuoli kunnioitti niitä. Sodan aikana vuonna 420/419 eaa. Epidauroksesta tuotiin Ateenaan Asklepioksen kultti pitkälti poliittisista syistä sodanaikaisten liittoutumien seurauksena. Tämä tapahtui juuri kesken Eleusiin mysteerien, minkä seurauksena nämä kaksi kulttia kytkeytyivät osaksi yhteen. Tästä lähtien Asklepiosta muistettiin yhtenä mysteerien päivänä.\n\nMysteerit, joihin osallistui suuri määrä ihmisiä joka vuosi satojen vuosien ajan, häväistiin ja paljastettiin niiden historian aikana usein. Tunnetuimmassa tapauksessa vuonna 415 eaa. mysteerien vietosta tehtiin parodiaversio, mistä syytettiin erityisesti ylipappina esiintynyttä Alkibiadesta. Osallisia oli kuitenkin muitakin, eikä kyse ollut vain yhdestä kerrasta, mikä antaa ymmärtää, että vastaava pilailu oli symposioneissa yleistä. Vaikkakin esitys oli tarkoitettu yksityiseksi, asiasta syntyi Ateenassa lopulta suuri skandaali, vieläpä samoihin aikoihin toisen vastaavan uskonnollis-poliittisen skandaalin, hermien turmelemisen tapauksen, kanssa. Vaikka mysteerit paljastettiinkin ajoittain, ainakin säilyneessä kirjallisuudessa on kuitenkin noudatettu tapaa, että mysteerien sisältöön saa ainoastaan viitata.\n\nRoomalaisella ajalla mysteerit saivat suosiota ympäri valtakuntaa. Keisareista ainakin Hadrianus (125 jaa.) ja Marcus Aurelius vihittiin mysteereihin. Mysteerien viettäminen päättyi Theodosius I:n asetuksen myötä 390-luvulla, kun pakanalliset kultit lopetettiin koko valtakunnassa.\n\nMysteerien viettäminen \n\nMysteerit perustuivat siihen, että ne esittivät Demeterin ja Persefonen myytin hyvin konkreettisessa muodossa. Keväällä, kreikkalaisen maanviljelyksen sadonkorjuuajan jälkeen, Persefonen nähtiin joutuvan maan alle eli manalaan, Haadeen luokse. Siksi seurasi kesän kuumat neljä kuukautta, jolloin maa oli kuiva, auringon polttama ja kuollut. Koko tuon ajan keväällä korjattu sato oli viljana siiloissa ja laareissa eli samalla tavalla maan alla. Syys-lokakuussa, kylvöaikaan, siilot avattiin ja niistä otettiin siemenvilja. Se kylvettiin pelloille: Persefone palasi äitinsä luo. Seurasi syksyn, talven ja kevään kahdeksan kuukautta, jolloin kasvit kasvoivat ja viheriöivät aivan ydintalven lyhyttä lepojaksoa lukuun ottamatta. Keväällä sato korjattiin jälleen, ja näin kaikki toistui joka vuosi uudelleen.\n\nTämän vuoksi mysteereitä vietettiin juuri syksyllä kylvöaikaan. Myöhemmin mysteereihin liitettiin keväällä vietetyt niin kutsutut pienet mysteerit, jotka sisälsivät ensimmäisen tason vihkiytymisen. Merkittävämmät niin kutsutut suuret mysteerit, jotka sisälsivät varsinaisen vihkiytymisen, tapahtuivat edelleen syksyllä. Mysteerirituaalien alkuvaiheet kuvasivat paastoineen ja vaelluksineen surevaa ja tytärtään etsivää Demeteriä. Varsinaiset mysteerit esittivät ennen kaikkea Demeterin ja Persefonen iloisen jälleennäkemisen.\n\nMysteereihin ei kuulunut mitään erityisiä dogmeja, vaan lähinnä tietynlainen ajatus elämästä ja kuolemasta, jota uuden viljan kasvaminen vanhasta symboloi. Toistuvien satovuosien ja luonnon kiertokulun lailla myös mysteereihin vihittävä sai toivoa elämänsä jatkuvuudesta tuonpuoleisessa. Ennen kaikkea mysteerit lupasivat niihin osallistuville onnellisempaa osaa kuoleman jälkeen. Isokrateen mukaan vihityillä oli enemmän toiveita elämänsä lopun ja ikuisuuden suhteen. Sofokleen erään näytelmän mukaan mysteereihin vihityt ovat kuoltuaan kolme kertaa onnellisempia, ja ainoastaan he saavat todella elää tuonpuoleisessa, kun taas muille kuolema on pelkkää pahaa. Aristofaneen Sammakoissa vihityt iloitsevat manalassa. Kuvausten mukaan mysteerien vietto jatkui vihityille myös kuoleman jälkeen.\n\nNancy Evansin mukaan on toisaalta mahdollista nähdä, että mysteerit kuvaavat ihmisen vaellusta sekä tämän eroa jumalista ja jälleenyhdistymistä näihin Haadeessa ja kuolemassa; tällöin autuuden saavuttamisessa olisi kyse enemmänkin kuolevaisuuden hyväksymisestä kuin ikuisen elämän toivosta. Muun muassa Pindaros kirjoitti, että mysteerit nähneet olivat onnellisia, koska tunsivat elämän lopun ja Zeuksen antaman alun. Erään antiikin aikaisen hautakirjoituksen mukaan mysteerit osoittivat, ettei kuolema ollut mitään pahaa vaan jotakin hyvää.\n\nMysteereihin vihkiytymisestä käytettiin sanaa myēsis, mikä samoin kuin kreikan sana mystērion pohjautuu verbiin myein, 'sulkea', erityisesti suun ja silmien sulkemisen merkityksessä. Näin se viittasi vihkiytymiseen liittyvien asioiden pitämiseen salassa. Säilyneiden tietojen perusteella mysteereihin kuului, että jotakin sanottiin, jotakin tehtiin ja jotakin nähtiin. Ydin vaikuttaa olleen siinä, että osallistujille näytettiin jotakin salaista. Näistä asiosta voidaan kuitenkin esittää vain arvailuita säilyneiden vähäisten tietojen perusteella. Merkittävimmät tiedot itse mysteerien ytimestä ovat peräisin myöhäisantiikin varhaiskristillisiltä kirjailijoilta, joita vaitiololupaus ei enää sitonut, mutta heidän tietonsa eivät välttämättä ole ensi käden tietoja.\n\nAristoteleen mukaan mysteereissä ei kuitenkaan ollut tarkoitus saada mitään uutta tietoa, vaan ennen kaikkea kokea ja jopa kärsiä (pathein) ja tulla tätä kautta oikeaan mielentilaan toimituksen kautta. Antiikin aikaisten kuvausten perusteella ihmiset palasivat Eleusiista iloisina ja onnellisina, ja heidän kuolemanpelkonsa oli hävinnyt.\n\nPapisto ja osallistujat \n\nEleusiin kultti oli tiettyjen sukujen vastuulla. Demeterin papitar kuului yleensä Filleidai-sukuun. Hän asui pysyvästi pyhäkköalueella. Hänen lisäkseen mysteerien ja juhlakulkueen järjestäminen oli kahden suvun vastuulla: Eumolpidai eli Eumolpoksen jälkeläiset järjestivät hierofantin (hierofantēs) eli ylipapin, ja Kerykes eli Keryksin jälkeläiset järjestivät soihdunkantajan (dadūkhos) sekä pyhän airuen (hierokēryks).\n\nJuhliin osallistui joka vuosi suuri määrä ihmisiä. Herodotos mainitsee luvun 30 000, mutta hänen lukunsa eivät useinkaan ole luotettavia. Mysteereihin ensimmäistä kertaa osallistuvien nimitys oli mystēs, ”vihkiytynyt”, monikossa mystai. Mysteerit olivat avoimet kaikille, niin miehille kuin naisille, vapaille kuin orjille, ja myös ulkomaalaisille, jotka osasivat puhua kreikkaa. Osallistuminen oli kielletty vain murhaajilta ja barbaareilta. On arveltu, että suurin osa ateenalaisista, mutta ei kuitenkaan kaikki, oli vihitty mysteereihin. Osallistujien tuli antaa vaitiololupaus, jonka rikkomisesta rangaistiin kuolemalla, sekä maksaa toimituksesta. 400-luvulla eaa. osallistuminen maksoi 15 drakhmaa.\n\nOsallistujia saattoi Eleusis-matkan ja kaikkien rituaalien aikana kokeneempi opas, mystagōgos, joka oli vihkiytynyt aiemmin. Näiden lisäksi mysteereihin osallistui muita aiemmin vihkiytyneitä, epoptai, jotka seurasivat tapahtumia katsojina. Tavan mukaan Demeterin siunauksen saamiseksi kuitenkin riitti, että ihminen osallistui mysteereihin kerran elämässään.\n\nPienet mysteerit \n\nPieniä mysteereitä vietettiin keväällä Anthesterion-kuun 20.–26. päivä eli nykyisen helmi-maaliskuun aikoihin. Joskus, jos osallistujia oli paljon, pienet mysteerit järjestettiin useammin vuoden aikana. Pienet mysteerit tapahtuivat yleensä Ateenassa, jossa eräs keskeinen paikka oli Agoralla sijainnut, Eleusiin pyhäkköä vastannut pyhäkkö nimeltä Eleusinion. Mysteereihin kuului muun muassa rituaalinen puhdistautuminen Ilissos-joessa sekä porsaan uhraaminen. Pienet mysteerit suoritettuaan vihkiytyneet saivat nimityksen mystai, ja he olivat arvollisia osallistumaan syksyn suuriin mysteereihin.\n\nMyytin mukaan pienet mysteerit perustettiin alun perin, jotta Herakles voitiin vihkiä mysteereihin eräänlaisella poikkeusjärjestelyllä. Porsaan kuolema yhdistyi myyttiin Persefonen joutumisesta Haadeeseen tämän puolisoksi, ja siksi pieniä mysteereitä kutsuttiin myös ”Persefonen mysteereiksi”. Toisaalta tapahtumat yhdistettiin myös Dionysokseen ja tämän pyhään avioliittoon (hieros gamos) Ateenan kuningasarkontin puolison (basilinna) kanssa. Kultti siis samaisti Haadeen ja Dionysoksen ainakin jollakin tasolla.\n\nPienten mysteerien jälkeen Eumolpidai- ja Kerykes-sukujen lähettiläät matkustivat eri kaupunkivaltioihin kutsumaan ihmisiä osallistumaan suuriin mysteereihin, sekä julistivat tätä tarkoitusta varten kahden kuukauden aselevon mysteerien ajaksi, mikä takasi mahdollisuuden matkustaa juhliin ja palata niiltä rauhassa.\n\nSuuret mysteerit \n\nSuuria mysteereitä vietettiin kerran vuodessa syksyllä kylvöaikaan Boedromion-kuun 15.–23. päivä eli nykyisen syys-lokakuun aikoihin. Mysteerit alkoivat kuukauden puolessa välissä ja kestivät yhdeksän päivää, ja ne olivat osa Ateenan juhlakalenteria. Joka neljäs vuosi suuria mysteereitä vietettiin erityisen suurina. Noin kuukausi myöhemmin järjestettiin naisten Thesmoforia-juhla, joka liittyi myös Demeterin kulttiin.\n\nJokainen juhlan yhdeksästä päivästä oli omistettu jollekin tietylle asialle, kuten pyhien esineiden kuljettaminen Eleusiista Ateenaan ja takaisin; puhdistautuminen kylpemällä; eläinuhri; Iakkhos-Dionysoksen ja Asklepioksen kunnioittaminen; paastoaminen; rukous; sekä rituaalinen leikki ja pilailu. Mysteerien tapahtumat sijoittuivat Boedromion-kuun päiville seuraavalla tavalla:\n\nBoedromion 13. Efebit marssivat Ateenasta Eleusiihin.\nBoedromion 14. Efebit marssivat Eleusiista Ateenaan mukanaan Eleusiin papisto ja mysteerien pyhät esineet.\nBoedromion 15. Agyrmos (”Kokoontuminen”). Ateenassa. Demeterin papit julistivat mysteerit alkaneeksi (mysteerien 1. päivä).\nBoedromion 16. Elasis eli Halade mystai! (”Mereen, vihittävät!”). Faleronissa. Osallistujat puhdistautuivat meressä ja uhrasivat porsaan (mysteerien 2. päivä).\nBoedromion 17. Uhrien päivä. Ateenassa, mm. suuri uhriseremonia (mysteerien 3. päivä).\nBoedromion 18. Asklepia eli Epidauria. Ateenassa, Asklepioksen kunniaksi. Valmistautuminen mysteereihin, mm. paasto alkoi (mysteerien 4. päivä).\nBoedromion 19. Pompē eli Iakkhos. Suuri kulkue Ateenasta Eleusiihin Pyhää tietä pitkin (mysteerien 5. päivä).\nBoedromion 20. Teletē. Eleusiin mysteerit, paasto päättyi, juhlintaa sekä mysteerien öinen päätapahtuma (mysteerien 6. päivä).\nBoedromion 21. Eleusiin mysteerit (mysteerien 7. päivä).\nBoedromion 22. Eleusiin mysteerit (mysteerien 8. päivä).\nBoedromion 23. Plēmokhoai. Mysteerien päätöspäivän rituaali, jossa juotiin plēmokhoē-astioista. Paluu Ateenaan (mysteerien 9. päivä).\n\nValmistelut Ateenassa \n\nEnnen mysteereitä efebit eli Ateenan asepalvelusta suorittaneet nuorukaiset marssivat Eleusiihin ja saattoivat palatessaan Eleusiin papit ja papittaret vaunuissa Ateenaan mukanaan mysteerien pyhät esineet, jotka olivat kirstuissa (kistai). Esineitä säilytettiin Agoran laidalla sijainneessa Eleusinionissa sen aikaa, kun ne olivat Ateenassa. Airut ilmoitti papiston ja esineiden saapumisesta Athenen papittarelle Akropoliille.\n\nVarsinaisen juhlan ensimmäisenä päivänä eli Boedromion-kuun 15. päivänä – toisin sanoen täydenkuun aikaan — kuningasarkontti julisti mysteerit alkaneeksi lukemalla hierofantin ja soihdunkantajan läsnä ollessa julistuksen (prorrhesis), joka kielsi ketään, jonka kädet olivat veren tahrimat tai joka puhui käsittämätöntä kieltä, osallistumasta mysteereihin. Samalla toimitettiin uhri (hiereia deuro).\n\nJuhlien toisena päivänä eli Boedromion-kuun 16. päivänä osallistujat kävivät puhdistautuakseen peseytymässä meressä Faleroninlahdella. He pesivät samalla myös porsaan, joka uhrattiin Ateenaan palattua. Kolmantena eli Boedromion-kuun 17. päivänä järjestettiin mahdollisesti suuri uhrijuhla sekä rukoiltiin, mutta päivän ohjelmasta tiedetään suhteellisen vähän. Neljäntenä eli Boedromion-kuun 18. päivänä puhdistautuivat ne, jotka olivat saapuneet myöhässä. Näin muistettiin Asklepiosta, joka myytin mukaan oli saapunut päivän myöhässä osallistuakseen puhdistautumisseremoniaan, minkä seurauksena seremonia uusittiin, jotta hän voisi osallistua mysteereihin asianmukaisella tavalla. Jo aiemmin puhdistautuneet pysyivät kotona ja valmistautuivat mysteereihin muutoin. Näinä päivinä alkoi muun muassa paasto.\n\nJuhlakulkue \n\nJuhlan viidenteen päivään (Pompē) eli Boedromion-kuun 19. päivään sijoittui suuri kulkue Ateenan Eleusinionilta Eleusiihin Pyhää tietä pitkin. Matka oli noin 22 kilometriä ja se kuljettiin jalan, tosin myöhemmin varakkaat käyttivät vaunuja papiston tavoin. Kulkueessa marssi aiemmin vihkiytyneitä, vihittäviä sekä muun muassa efebejä. Papisto kantoi jälleen kirstuissa mysteerien pyhiä esineitä. Kulkueessa kannettiin myös Iakkhoksen, eräänlaisen Dionysos-Bakkhoksen kaksoiskappaleen, kuvaa ja sen aikana huudettiin ”Iakkhos!”-huutoja.\n\nKun kulkue ylitti Rheitoi-joen, järjestettiin niin kutsuttu Krokosis, jossa alueen ensimmäisenä asukkaana pidetyn Krokoksen jälkeläiset sitoivat vihittävien oikeaan käteen ja vasempaan jalkaan krokeen eli sahraminkeltaisen nauhan. Kun kulkue ylitti Eleusiin Kefissos-joen, päänsä peittäneet niin kutsutut gefyrismoi-miehet pilkkasivat osallistujia huutelemalla kaikenlaisia nokkeluuksia ja törkeyksiä. Tämä oli muistuma siitä, että myytin mukaan Iambe (tai Baubo) sai surevan Demeterin nauramaan samanlaisilla törkeyksillä. Kulkue saapui Eleusiihin illalla.\n\nEleusiissa \n\nEleusiissa mysteerit kestivät kolme kokonaista päivää, Boedromion-kuun päivät 20–22. Niiden ohjelmaa ei kuitenkaan enää tiedetä varmuudella päivän tarkkuudella. Alussa osallistujat puhdistautuivat ja rukoilivat. Myös paasto päättyi. Juhliin on liittynyt todennäköisesti musiikkia, tanssimista ja tanssien seuraamista, syömistä ja juomista, sekä mahdollisesti myös orgiastisia piirteitä. Ainakin naiset nauttivat puolanminttua sisältänyttä kykeon-juomaa. Sen on esitetty olleen jonkinlainen enteogeeninen päihde, sillä joidenkin tutkijoiden mukaan siinä on mahdollisesti käytetty myös torajyvää.\n\nMysteerien päätapahtuma (epopteia) sijoittui todennäköisesti Boedromion-kuun 20. ja 21. päivän väliseen yöhön. Se järjestettiin pimeässä soihtujen valossa, mikä lisäsi mysteerijuhlan tehoa. Vihittävät astuivat Eleusiin Demeterin temppeliin nimeltä Telesterion, joka oli kulttipaikan keskus. Se oli suuri neliön muotoinen, katettu rakennus, joka ei muistuttanut tyypillistä kreikkalaista temppeliä, vaan oli tarkoitettu suuren ihmisjoukon kokoontumispaikaksi. Sen keskus oli erillinen Anaktoron-niminen pyhäkkö, joka oli temppelin kaikkein pyhin. Sen sisäänkäynnillä oli hierofantin eli ylipapin istuin. Vain hän sai astua sisälle Anaktoroniin, jossa säilytettiin mysteerien salaisia esineitä.\n\nKlemens Aleksandrialainen paljasti kirjoituksissaan tunnuslauseen (synthema), jota vaadittiin ilmeisesti sisäänpääsyyn joko Telesterioniin tai koko pyhäkköalueelle sen propylaioista eli porttirakennuksista. Tunnuslauseen tehtävänä oli ilmaista, että henkilö oli suorittanut alustavat riitit ja näin kelvollinen ja valmis osallistumaan mysteerien loppuvaiheeseen. Alustavista riiteistä tunnuslause sisältää jo mainitut paaston ja kykeonin juomisen. Lisäksi tunnuslause viittaa salaisiin esineisiin, joiden luonne ei käy tarkemmin ilmi:\n\nKlemens antaa ymmärtää, että esineissä oli jotakin häpeällistä, toisin sanoen ne olisivat saattaneet olla sukupuolielimiin viittaavia symboleita. Tällaisiksi on arveltu esimerkiksi käärmeitä Dionysoksen symbolina, pyramidinmuotoisia tai reiällä varustettuja kakkuja, fenkolin varsia ja naisten kampoja. Toisaalta Theofrastos viittaa maanviljelykseen liittyviin työkaluihin, kuten petkel ja huhmar, joita pidettiin mysteereissä pyhinä. Nämä taas saattoivat liittyä kykeonin valmistamiseen.\n\nSisällä Telesterionissa vihittävät saivat katsella ja kuunnella jotakin, mahdollisesti Demeterin ja Persefonen myyttiin liittyviä esityksiä tai rituaalisten kaavojen luentaa tai laulamista. Eräs keskeinen kohta saattoi olla Persefonen ”paluu manalasta” eli ilmestyminen Anaktoronin ovesta. Hierofantti myös ilmoitti ilouutisena, että Brimolle oli syntynyt Brimos-niminen poika. On kuitenkin epäselvää, mihin nimet viittasivat; Brimo saattoi olla sekä Demeteriin että Persefonen nimi. Usein on ajateltu, että Persefone olisi synnyttänyt Iakkhoksen. Poika saattoi kuitenkin olla myös Demeterin poika Plutos eli ”Rikkaus”. On ehdotettu myös, että mysteereihin olisi kuulunut jonkinlainen seremoniallinen pyhä avioliitto (hieros gamos) hierofantin ja papittaren välillä. Lisäksi tiedetään, että yksi mysteereihin vihittävistä lapsista valittiin joka vuosi hestia-tulen lapseksi, mikä oli suuri kunnianosoitus. Tämä oli mahdollisesti muistuma siitä, että Demeter oli pitänyt Demofonia tulessa tehdäkseen tästä kuolemattoman.\n\nHierofantti myös näytti vihittäville yksi kerrallaan lisää pyhiä esineitä, joista ei ole sen enempää tietoa. Niihin kuului mahdollisesti ainakin viljantähkä, Demeterin lahja ihmiskunnalle, sillä ateenalaiset uhrasivat aina osan vuosittaisesta viljasadostaan Demeterin kunniaksi. Erään todistuksen mukaan viljantähkä olisi leikattu hiljaisuuden vallitessa.\n\nMyös Telesterionin arkkitehtuurista voidaan päätellä, että se oli suunniteltu niin, että kaikki paikallaolijat saattoivat seurata jotakin, mikä tapahtui salin keskellä. Aiemmin vihityt eli epoptai pystyivät ilmeisesti näkemään sellaista, mitä ensimmäistä kertaa vihittävät eivät vielä nähneet; tämä oli toteutettu mahdollisesti niin, että ensimmäistä kertaa vihittävien tuli peittää itsensä jossakin vaiheessa.\n\nMysteerien seitsemäntenä ja kahdeksantena päivänä eli Boedromion kuun 21. ja 22. päivinä juhlittiin jälleen ilmeisesti uhraamalla härkä sekä syömällä, juomalla ja tanssimalla. Mysteerien yhdeksäntenä päivänä eli Boedromion-kuun 23. päivänä vietettiin Plēmokhoai-rituaali, jossa annettiin juomauhri plēmokhoē-astioista, toinen länteen ja toinen itään. Samalla ihmiset katsoivat vuoroin taivaaseen huutaen ”hye!” (”sada!”) ja vuoroin maahan huutaen ”kye!” (”hedelmöity!”). Lopuksi palattiin kulkueessa Ateenaan. Seuraavana päivänä Ateenan bule eli neuvosto kokoontui Eleusinionissa Solonin säätämien lakien mukaisesti ja tarkasti, miten mysteerien vietto oli sujunut ja oliko kukaan käyttäytynyt epäkunnioittavasti niitä kohtaan.\n\nLähteet\n\nViitteet\n\nAiheesta muualla \n\nAntiikin Ateenan juhlat\nAntiikin Kreikan uskonto\nEleusis\nKultit\nMysteeriuskonnot"}
{"id": "686510", "url": "https://fi.wikipedia.org/wiki/Midheaven", "title": "Midheaven", "text": "\nMidheaven on yhdysvaltalaisen metalliyhtye The Human Abstractin toinen kokopitkä albumi. Se julkaistiin 19. elokuuta 2008.\n\nKappaleet\n\nKokoonpano \n Nathan Ells – laulu\n Andrew Tapley – kitara\n Dean Herrera – kitara ja basso kappaleissa 3. ja 5.\n Sean Hurley – basso\n Sean Leonard – koskettimet\n Brett Powell – rummut ja perkussio\n\nArvostelut \n AbsolutePunk: 80%\n Alternative Press:\n\nLähteet\n\nAiheesta muualla \n \n \n\nThe Human Abstractin albumit\nVuoden 2008 albumit"}
{"id": "1540838", "url": "https://fi.wikipedia.org/wiki/Pieni-Kotanen%20%28Laukaa%29", "title": "Pieni-Kotanen (Laukaa)", "text": "Pieni-Kotanen on Keski-Suomessa Laukaassa Metsolahden lähellä sijaitseva järvi.\n\nMaantietoa \nJärven pinta-ala on 9,2 hehtaaria, se on 600 metriä pitkä ja 200 metriä leveä. Järvellä ei ole kartan mukaan saaria. Järvi on luodattu ja siitä on julkaistu syvyyskartat. Järven tilavuudeksi on saatu 273 900 kuutiometriä. Sen keskisyvyys on 3,0 metriä ja suurin syvyys on 7,0 metriä. Sen rantaviivan pituus on 1,5 kilometriä.\n\nVesistösuhteet \nJärvi sijaitsee Kymijoen vesistössä (vesistöaluetunnus 14) Leppäveden–Kynsiveden alueen (14.3) Leppäveden alueella (14.31), jonka Orajoen valuma-alueeseen (14.317) se kuuluu. Järven vedenpinnan korkeus on 121,6 metriä mpy.\n\nLähteet \n\nLeppäveden alue\nLaukaan järvet\nBotin luomat artikkelit"}
{"id": "1379917", "url": "https://fi.wikipedia.org/wiki/Spiritus%20Historiae%20%28yritys%29", "title": "Spiritus Historiae (yritys)", "text": "Spiritus Historiae on historian tutkimukseen ja julkaisemiseen erikoistunut suomalainen yhtiö. Yhtiö tuottaa historiaan liittyviä palveluita pääasiassa yrityksille ja yhteisöille. Yhtiön palveluihin kuuluvat historiateokset, historiikit, elokuva- ja näyttelykäsikirjoitukset ja nettisivustot.\n\nYhtiön perustivat vuonna 1989 FT, dosentti Timo Joutsivuo ja FL Mikko Laakso. Spiritus Historiaen tutkimuspäällikkönä toimii VTT Antti Parpola ja yhtiön palveluksessa on kuusi historiantutkijaa.\n\nSpiritus Historiaen tutkijat ovat kirjoittaneet yli sata historiateosta, historiikkia ja elämäkertaa. Antti Parpolan ja Veijo Åbergin kirjoittama valtion metsähallinnon historiaa käsittelevä historiikki Metsävaltio – Metsähallitus ja Suomi 1859–2009 oli Tieto-Finlandia-ehdokkaana vuonna 2009. Antti Parpolan ja Seppo Tammisen käsikirjoittama Kesko Oyj:n historiaelokuva voitti Houstonin kansainvälisen elokuvafestivaalin Gold Remi -palkinnon 2016.\n\nSpiritus Historiaen toimitilat sijaitsevat Helsingin Katajanokalla Gustaf Nyströmin piirtämällä tulli- ja pakkahuoneella, osoitteessa Katajanokanlaituri 5.\n\nLähteet\n\nAiheesta muualla \n Spiritus Historiaen verkkosivut\n\nSuomalaiset yritykset"}
{"id": "1291384", "url": "https://fi.wikipedia.org/wiki/Jalkapallon%20Suomen%20Cup%201988", "title": "Jalkapallon Suomen Cup 1988", "text": "Jalkapallon Suomen Cup 1988 on jalkapallon Suomen Cupin 34. järjestämiskerta. Cupin voitti Valkeakosken Haka, joka voitti loppuottelussa OTP Oulun 1–0.\n\nLoppuottelu\n\nJoukkueiden kokoonpanot\n\nLähteet \n\nSuomen Cup\nSuomen Cup"}
{"id": "1228383", "url": "https://fi.wikipedia.org/wiki/Suomi%20%E2%80%93%20A%20Symphonic%20Poem%20for%20Orchestra", "title": "Suomi – A Symphonic Poem for Orchestra", "text": "Suomi – A Symphonic Poem for Orchestra on Heikki Sarmannon albumi vuodelta 1984.\n\nKappaleet\n\nA-puoli\n\nB-puoli\n\nMuusikot \n Heikki Sarmanto – piano, sähköpiano\n Jorma Katrama – kontrabasso\n Juhani Aaltonen – alttosaksofoni, piccolo, huilut, sopraano-, altto- ja tenorisaksofoni\n Esko Rosnell  – rummut, lyömäsoittimet\n Kari Lindstedt – sello\n Ilmo Saaristo – sello\n Helsingin kaupunginorkesteri – jouset\n Maija Hapuoja – laulu\n\nTuotanto \n Heikki Sarmanto – tuottaja, miksaus\n Harri Suttinen – miksaus, äänitys\n\nAiheesta muualla \n Suomi – A Symphonic Poem for Orchestra  discogs.com -sivustolla\n\nLähteet \n\nVuoden 1984 albumit\nHeikki Sarmannon albumit"}
{"id": "551015", "url": "https://fi.wikipedia.org/wiki/Sky%20Team", "title": "Sky Team", "text": "Sky Team Corporation (tunnetaan myös nimellä Jiangsu Sacin Motorcycle Co., Ltd) on vuonna 1999 perustettu kiinalainen yritys, joka valmistaa muun muassa mopoja ja kevytmoottoripyöriä.\n\nMopoluokassa Sky Team tarjoaa enduroita ja tossumopoja. Endurot perustuvat muun muassa rungoltaan ja katteiltaan Hondan CR-malleihin ja KTM:n crosseihin.\n\nEsimerkkejä Sky Teamin malleista:\n Skyteam Enduro\n Skyteam Monkey\n Skyteam SM (supermoto)\n Skyteam PBR (tarjolla myös Special Edition)\n Skyteam DAX\n Skyteam Mini Fox\n Skyteam Ace\n\nKaikissa näissä mopoissa toimii nelitahtinen Honda Monkeyyn perustuva, lisenssillä valmistettu moottori. Erona muihin lisenssillä valmistettuihin moottoreihin on vaihteet, jotka toimivat kuten (1987->) aidossa Hondassa (eli yksi alas, kolme ylös). Vuonna 2008 Sky Teamin mopoja myi Suomessa Motorpower Oy, jonka toimipisteet toimivat Vantaalla ja Tampereella. Suomessa Sky Team enduroja myy myös Solifer omalla nimellään. Sky Team myy myös moottoreita 50 cc - 250 cc.\n\nLähteet \n\n http://b2b.tradeholding.com/default.cgi/action/viewcompanies/companyid/294063/ \n http://www.motot.net/wiki/Skyteam_ST50_SM\n http://motorpower.fi/\n\nAiheesta muualla \n Sky Team:n kotisivut \n Sky Team, motowiki\n Suomalainen kiinalaisten laitteiden foorumi\n\nKiinalaiset yritykset"}
{"id": "977209", "url": "https://fi.wikipedia.org/wiki/Pehr%20Junnelius%20%281745%E2%80%931790%29", "title": "Pehr Junnelius (1745–1790)", "text": "Pehr (Pehrin poika) Junnelius (1. tammikuuta 1745 Oulu – 29. marraskuuta 1790 Oulu) oli suomalainen upseeri, laivanvarustaja, kauppias ja merikapteeni.\n\nElämä\n\nLapsuus \nPehr Junneliuksen isä oli oululainen kauppias Pehr Junnelius (Matts Junnan poika) ja äiti Maria o.s. Hoffren. Poika Pehr syntyi 3-lapsiseen perheeseen nuorimpana ja sai kasteessa saman nimen kuin isänsäkin. Häntä kutsuttiin Oulussa yleisesti nimellä Petteri nuorempi. Perhe asusti Oulussa IV-kaupunginosassa tontilla no 25.\n\nPerhe \n\nPehr nuorempi meni naimisiin Margaretha o.s. Jaakolan kanssa. Heille syntyi 7 lasta. Perhe omisti Oulussa IV kaupunginosasta talot no 38, 40, 60 ja 63 sekä I kaupunginosasta no 34.  Heillä oli myös useita aittavarastoja Oulussa ja Kemissä.\n\nUra\nJunnelius sai kauppaporvarin oikeudet Oulussa vuonna 1775. Petter harjoitti Oulusta tervan vientiä. Hänen omistamansa yhtiön liiketoiminnan tuottoisuus perustui tinkimättömään oman työn osuuteen. Hän omisti laivat sekä toimi niissä kapteenina ja hoiti itse myös varustamotoimintaan liittyvät muodollisuudet. Hän kuului Oulun kauppaseuran edustajistoon 1780. Junnelius lainasi myös rahaa Oulun kauppaseuralle 1789, näin pelastaen sen vararikosta.  Oulun tervahovin perustamisen yhteydessä Junnelius, Florin, Nylander, Engman, Wacklin ja Lundman kuuluivat edustajistoon, joka ajoi voimakkaasti tervahoviN perustamista Toppilan pohjoisrannalle. Junnelius oli Ruotsin ja maakuntarykmentin suhteiden vuoksi yksi kauppaporvareista, joka osallistui Oulun kaupungin puolustusjärjestelyihin. Hän toimi Oulun porvarikaartin luutnanttina ja komensi porvaristoon kuulumatonta osaa. Myöhemmin hän oli välittäjänä, kun Ouluun hankittiin 20 tykkiä puolustus- ja paraatitarkoituksiin.\n\nLaivat\nJunneliuksen omistamia laivoja olivat:\n Cubido (kaljaasi) \n Vandrigsman (fregatti) \n Wänners (fregatti)  \n Wähl  \n Venus från Norden (priki)\n Lazarus (priki) \n\nJunnelius oli kapteenina laivoissa Venus från Norden 1779−1780, Margareta 1782 ja Lazarus 1745−1790. Hänen purjehdusmatkansa suuntautuivat etupäässä Itämeren ja Pohjanmeren satamiin. Hän teki myös joitakin matkoja Välimerelle.\n\nKatso myös \n Porvarikaarti\n\nLähteet\n\nSuomalaiset laivanvarustajat\nSuomalaiset liikemiehet\nSuomalaiset upseerit\nSuomalaiset kauppiaat\nSuomalaiset merikapteenit\nVuonna 1745 syntyneet\nVuonna 1790 kuolleet"}
{"id": "625009", "url": "https://fi.wikipedia.org/wiki/Against%20It%20All", "title": "Against It All", "text": "Against It All oli kiuruvetinen 1990-luvun puolivälissä toiminut skate punk -yhtye. Spinefarm Records julkaisi yhtyeeltä yhden EP:n ja albumin. Against It All hajosi vuonna 1998, mutta se esiintyi Helsingissä Nosturissa Millencolinin lämmittelijänä maaliskuussa 2006.Laulajana on myös toiminut Kimmo, joka poistui yhtyeestä taiteellisten erimielisyyksien takia.\n\nDiskografia \n\n  (EP)\n  (tuottajana Teja Kotilainen)\n\nKokoonpano \n\nBlank-albumilla:\n\n Jani (laulu)\n Risto (kitara, taustalaulu)\n Mika (kitara, taustalaulu)\n Heikki (basso)\n Hena (rummut)\n\nLähteet \n\n Against It All Finnmusic.netin tietokannassa\n\nViitteet\n\nAiheesta muualla \n\n \n\nSuomalaiset punkyhtyeet"}
{"id": "1154025", "url": "https://fi.wikipedia.org/wiki/Suomi%2C%20sotavangit%20ja%20ihmisluovutukset%201939-1955", "title": "Suomi, sotavangit ja ihmisluovutukset 1939-1955", "text": "Suomi, sotavangit ja ihmisluovutukset 1939-1955 on Kansallisarkiston tutkimushankkeen Suomi, sotavangit ja ihmisluovutukset 1939–55 -tutkimushankkeen perustama tietokanta, joka sisältää tietoja talvisodan ja jatkosodan aikana kuolleista sotavangeista. Erikseen on esitetty tietoja neuvostoliittolaisista ja saksalaisista sotavangeista\nsekä Itä-Karjalassa ja Miehikkälässä sijainneilla siviilileireillä kuollesta.\n\nLähteet\n \nSuomi 1939–1945\nSuomen historian verkkosivustot\nKansallisarkisto\nRekisterit"}
{"id": "1610046", "url": "https://fi.wikipedia.org/wiki/Martin%20Canin", "title": "Martin Canin", "text": "Martin Canin (1930 New York – 9. toukokuuta 2019) oli yhdysvaltalainen pianisti ja pianopedagogi.\n\nCanin syntyi perheeseen, jonka isä oli muuttanut Yhdysvaltoihin Englannista ja äiti Venäjältä. Hän varttui Queensissa. Canin valmistui vuonna 1956 Juilliard Schoolista maisterinarvolla pianonsoitossa. Hänen opettajanaan oli ollut Rosina Lhévinne, jonka avustajana hän itse aloitti opettamisen Juilliard Schoolissa 1950-luvulla. Canin esiintyi laajalti sekä resitalistina että kamarimuusikkona. Hän sai esiintymisillään positiivisia arvioita Harold Schonbergilta ja Virgil Thomsonilta, mutta keskittyi sittemmin opettamiseen. Canin sai nimityksen Juilliard Schoolin henkilökunnan jäseneksi vuonna 1972, ja hän opetti useita kansallisten ja kansainvälisten kilpailujen voittajia. Canin työskenteli myös kolmen vuosikymmenen ajan Stony Brook Universityn henkilökunnan jäsenenä. Hän toimi tuomarina Yhdysvalloissa, Euroopassa ja Aasiassa järjestetyissä kansainvälisissä kilpailuissa. Hän johti mestarikursseja eri puolilla maailmaa ja kirjoitti The Piano Quarterly -lehteen.\n\nCaninin jäämisestä eläkkeelle Juilliard Schoolin henkilökunnasta ilmoitettiin vuonna 2016. Hänen vaimonsa Fiorella Miotto Canin oli myös valmistunut Juilliard Schoolista pianonsoiton ohjelmasta ja tyttärensä Serena Canin viulunsoiton ohjelmasta. Canin oli viulisti Stuart Caninin veli.\n\nLähteet \n\nYhdysvaltalaiset pianistit\nMusiikkipedagogit\nVuonna 1930 syntyneet\nVuonna 2019 kuolleet"}
{"id": "896363", "url": "https://fi.wikipedia.org/wiki/Rootwater", "title": "Rootwater", "text": "Rootwater oli puolalainen heavy metal -yhtye, jonka perustivat Sebastian Zusin, Yonca ja Pablo vuonna 2002. Pian perustamisen jälkeen Maciej Taff liittyi yhtyeeseen vokalistiksi. Musiikissa on hardcoren, thrash- ja folkmetallin sekä punkin vaikutteita.\n\nVuonna 2010 yhtye ilmoitti keskeyttävänsä toimintansa Maciej Taffin heikon terveydentilan sekä kuntoutuksen vuoksi.\n\nKokoonpano\nViimeisin kokoonpano\n Maciej Taff – laulu (2002–2010)\n Sebastian Zusin – kitara (2002–2010)\n Valeo – kitara (2009–2010)\n Heinrich – bassokitara (2005–2010)\n Grzegorz ”Gregor” Olejnik – rummut (2009–2010)\n\nEntiset jäsenet\n Tomasz ”Yony” Jońca – kitara (2002–2004)\n Michał Truong – kitara (2004–2009)\n Przemysław Bieliński – bassokitara (2002–2004)\n Paweł ”Rekin” Jurkowski – rummut (2002–2004) \n Artur Rowiński – rummut (2004–2008) \n Paul – rummut (2008)\n\nDiskografia\nStudioalbumit\n \n \n \n\nEP:t\n \n\nSinglet\n\nLähteet\n\nAiheesta muualla\n \n\nPuolalaiset heavy metal -yhtyeet"}
{"id": "42744", "url": "https://fi.wikipedia.org/wiki/Celine", "title": "Celine", "text": "Celine on naisen etunimi, jonka alkuperästä on esitetty useita tulkintoja. Se saattaa olla esimerkiksi Selina-nimen variantti ja juontua latinan sanasta ’taivas’ (caelum). Celine ja ranskalainen nimivastine Céline ovat voineet syntyä myös lyhentymällä Marcus-miehennimen johdoksesta Marcellina.\n\nDigi- ja väestötietoviraston mukaan Suomessa on syyskuuhun 2023 mennessä tilastoitu noin 330 Celine-nimistä naista. Céline-nimisiä on ollut yhteensä 193.\n\nNimipäivät \nHelsingin yliopisto tiedotti elokuussa 2023, että Celine-nimi lisätään suomenruotsalaiseen nimipäiväkalenteriin vuonna 2025. Nimipäiväksi tulee 23. maaliskuuta.\n\nNorjassa Celinellä on nimipäivä 21. helmikuuta.\n\nTunnettuja Celine- ja Céline-nimisiä \n Céline Bara (s. 1978), ranskalainen pornonäyttelijä\n Celine Brun-Lie (s. 1988), norjalainen maastohiihtäjä\n Céline Dion (s. 1968), kanadanranskalainen laulaja ja euroviisuvoittaja\n Céline Dumerc (s. 1982), ranskalainen koripalloilija ja olympiamitalisti\n Céline Goberville (s. 1986), ranskalainen pistooliampuja ja olympiamitalisti\n Céline Laporte (s. 1984), seychelliläinen yleisurheilija\n Céline Moinet (s. 1984), ranskalainen oboisti\n Céline Sciamma (s. 1978), ranskalainen käsikirjoittaja ja elokuvaohjaaja\n Céline Stettler (s. 2001), sveitsiläinen salibandyn pelaaja\n\nLähteet \n\nEtunimet"}
{"id": "1287030", "url": "https://fi.wikipedia.org/wiki/Ebbe", "title": "Ebbe", "text": "Ebbe on skandinaavinen miehen etunimi, jonka nais­puolinen vastine on Ebba. Molemmat nimet ovat syntyneet joko lyhentyminä germaanisesta nimestä Eberhard, \"pelkäämätön kuin villi­karju tai muista Eber -alkuisista nimistä, tai toisen selityksen mukaan ne ovat muunnoksia tanska­laisesta nimestä Esbern tai Asbern, jonka alku­osa viittaa aasa-jumaliin ja loppuosa tarkoittaa karhua.\n\nRuotsissa nimi Ebbe oli vuonna 2020 kaikkiaan 4273 miehellä. Sitä vastoin Suomessa nimi on jäänyt varsin harvinaiseksi, ja se on vuoden 2019 loppuun mennessä annettu vain noin 100 henkilölle.\n\nTunnettuja Ebbe-nimisiä \n\n Ebbe Grims-land (1915–2015), ruotsalainen säveltäjä, alttoviulisti ja mandolinisti\n Ebbe Linde (1897–1991), ruotsalainen runoilija, kääntäjä ja teatterikriitikko\n Ebbe Lundgaard (1944–2009), tanskalainen poliitikko ja ministeri\n Ebbe Parsner (1922–2013), tanskalainen soutaja\n Ebbe Sand (s. 1972), tanskalainen jalkapalloilija\n Ebbe Schwartz (1901–1964), tanskalainen jalkapallovaikuttaja\n Ebbe Skovdahl (1945–2020), tanskalainen jalkapalloilija ja valmentaja\n Ebbe Sommar (s. 1928), suomalainen yritysjohtaja ja vuorineuvos\n\nLähteet \n\nEtunimet"}
{"id": "1220094", "url": "https://fi.wikipedia.org/wiki/Strong", "title": "Strong", "text": "Strong voi tarkoittaa:\n\nPaikkoja\nStrong, Ontario, Kanada\nStrong, Arkansas, Yhdysvallat\nStrong, Kansas, Yhdysvallat\nStrong City, Kansas, Yhdysvallat\nStrong, Maine, Yhdysvallat\nStrong, joki Yhdysvalloissa\nMount Strong, vuori Antarktiksella\n\nNimenä\nAnna Louise Strong (1885–1970), yhdysvaltalainen journalisti\nBarrett Strong (1941–2023), yhdysvaltalainen laulaja ja lauluntekijä\nBrenda Strong (s. 1960), yhdysvaltalainen näyttelijä\nDanny Strong (s. 1974), yhdysvaltalainen näyttelijä\nMark Strong (s. 1963), englantilainen näyttelijä\nPhilip Strong Humphrey (s. 1926), yhdysvaltalainen lintutieteilijä\nRider Strong (s. 1979), yhdysvaltalainen näyttelijä\nSamantha Strong (s. 1967), yhdysvaltalainen pornonäyttelijä\nTara Strong (s. 1973), kanadalainen ääninäyttelijä\n\nMuuta\nStrong, Soma Manucharin kappale\nStrong, Anette Olzonin albumi vuodelta 2021."}
{"id": "958237", "url": "https://fi.wikipedia.org/wiki/Miljoona%20%28elokuva%29", "title": "Miljoona (elokuva)", "text": "Miljoona on ranskalainen elokuva vuodelta 1931.  Se on ohjaajansa René Clairin ensimmäinen äänielokuva. Se kertoo köyhästä taiteilijasta, joka voittaa arpajaisten päävoiton. Voittoarpa jää kuitenkin takin taskuun, joka päätyy roiston haltuun.\n\nLähteet \n\nVuoden 1931 ranskalaiset elokuvat\nRanskalaiset elokuvamusikaalit\nRené Clairin ohjaamat elokuvat"}
{"id": "843249", "url": "https://fi.wikipedia.org/wiki/Nick%20Anderson", "title": "Nick Anderson", "text": "Nelison \"Nick\" Anderson (s. 20. tammikuuta 1968 Chicago, Illinois) on yhdysvaltalainen uransa lopettanut koripalloilija. Pienenä laitahyökkääjänä ja heittävänä takamiehemä pelannut Anderson edusti 13 kautta kestäneellä urallaan suurimmaksi osaksi ensimmäistä seuraansa Orlando Magicia. Sittemmin hän pelasi myös Sacramento Kingsissä ja Memphis Grizzliesissa. Anderson pelasi urallaan kerran NBA:n loppuottelussa vuonna 1995, jolloin Orlando hävisi Houston Rocketsille.  \n\nAnderson pitää hallussaan useita Orlando Magicin sisäisen tilastojen ennätyksiä; eniten pelattuja otteluita (692), eniten pelattuja minuutteja (22 440), kahden pisteen koreja (4 075), kahden pisteen yrityksiä (8 976), kolmen pisteen yrityksiä (2 480), riistoja (1 004) ja pisteitä (10 650).\n\nLähteet\nNick Anderson NBA.comissa \n\nYhdysvaltalaiset koripalloilijat\nAfroamerikkalaiset\nVuonna 1968 syntyneet\nElävät henkilöt"}
{"id": "74612", "url": "https://fi.wikipedia.org/wiki/Aivokuolema", "title": "Aivokuolema", "text": "Aivokuolemalla tarkoitetaan tilannetta, jossa aivojen toiminta on peruuttamattomasti loppunut, vaikka sydän ja verenkierto vielä toimivat. Aivokuolemassa aivojen sähkötoiminta ja refleksit lakkaavat täydellisesti ja pysyvästi. Myös hengitys on lakannut, ja tilaa voidaan pitää yllä ainoastaan hengityskoneen avulla. Aivokuolema voi johtua koko aivoihin kohdistuneesta vammasta tai paikallisesta vauriosta aivorungossa.\n\nAivokuolemasta ei voi toipua, sillä verenkierron loputtua alkaa itsestään hajoaminen eli solujen tuhoutuminen. Aivokuolleena ei voi olla viikkoja, puhumattakaan kuukausista tai vuosista. Koska aivojen verenkierto on pysyvästi lakannut, aivot alkavat hajota. Myöskään verenpainetta ja sydämen toimintaa ei voida pitää yllä muutamia vuorokausia pitempään tehohoidonkaan avulla, vaan aivokuolleen sydämen toiminta lakkaa joka tapauksessa muutamien vuorokausien kuluessa.\n\nAivokuolleen henkilön aivotoiminta on peruuttamattomasti ja täydellisesti lakannut, jolloin tämä on Suomen lain mukaan kuollut. Aivokuolleen henkilön hengitystä ja verenkiertoa voidaan tilapäisesti ylläpitää, jos häneltä on tarkoitus ottaa elimiä luovutettavaksi.\n\nAivokuoleman toteavat neurologi ja anestesiologi yhdessä.\n\nKatso myös\n\n Tajuttomuus\n Kooma\n Vegetatiivinen tila\n\nLähteet\n Neurologia (1. painos 2001, Kustannus Oy Duodecim)\n Artikkeli \"Aivokuolema\", Yleislääkärin tietokanta 11.04.1997 Kati Juva\n\nViitteet\n\nAiheesta muualla \n \n\nKuolema\nNeurologiset sairaudet\nSeulonnan keskeiset artikkelit"}
{"id": "519097", "url": "https://fi.wikipedia.org/wiki/Jari%20Laukkanen%20%28maastohiiht%C3%A4j%C3%A4%29", "title": "Jari Laukkanen (maastohiihtäjä)", "text": "Jari Johannes Laukkanen (8. kesäkuuta 1962 Viitasaari – 7. lokakuuta 2019 Viitasaari) oli suomalainen maastohiihtäjä. Hän hiihti joukkueessa (Jari Laukkanen, Jari Räsänen, Harri Kirvesniemi, Kari Ristanen), joka sijoittui kahdeksanneksi 4 × 10 km:n viestissä Calgaryn talviolympialaisissa.\n\nUransa aikana Laukkanen voitti useita SM-tason mitaleita, muun muassa nuorten SM-kultaa 18- ja 20-vuotiaana sekä kultaa vuonna 1988 vapaan tyylin 10 km:n hiihdossa. Maailmanmestaruuskisoissa Laukkasen paras sijoitus oli yhdeksäs Oberstdorfin maailmanmestaruuskilpailuissa 15 kilometrin hiihdossa. Hänen paras sijoituksensa maailmancupissa oli 15 kilometrin hiihdossa kuudes Kanadassa 1987. Laukkasen urheilu-uraa haittasi jalkavamma hänen loukkaannuttuaan jalkapallo-ottelussa vuonna 1987.\n\nLaukkanen edusti Viitasaaren Viestiä. Hän kuoli sairauskohtaukseen kotipaikkakunnallaan Viitasaarella kesken työpäivän. Laukkanen oli naimisissa, ja hänellä on kaksi tytärtä.\n\nLähteet\n\nSuomalaiset maastohiihtäjät\nVuonna 1962 syntyneet\nVuonna 2019 kuolleet"}
{"id": "959229", "url": "https://fi.wikipedia.org/wiki/Kalle%20Vasse", "title": "Kalle Vasse", "text": "Kalle Vasse (s. 31. elokuuta 1980 Espoo) on entinen suomalainen jalkapalloilija. Hän oli pelipaikaltaan hyökkääjä.\n\nVasse on pelannut Veikkausliigaa FC Viikinkien, Atlantis FC:n ja AC Allianssin riveissä. Kaikkiaan hän on pelannut Veikkausliigassa 19 ottelua. Uransa aikana Vasse on edustanut myös Leppävaaran Palloa. Hänen saavutuksiinsa kuuluu Kakkosen maalikuninkuus kaudella 2006.\n\nVasse toimi vuosina 2018-2021 Käpylän Pallon edustusjoukkueen päävalmentajana.\n\n2021 Vasse siirtyi PPJ:in päävalmentajaksi.\n\nLähteet\n\nAiheesta muualla \n Vasse soccerway.com-sivustolla \n Vasse Atlantiksen kotisivuilla\n\nSuomalaiset jalkapalloilijat\nVuonna 1980 syntyneet\nElävät henkilöt"}
{"id": "521339", "url": "https://fi.wikipedia.org/wiki/Jean-Christophe%20Bouvet", "title": "Jean-Christophe Bouvet", "text": "Jean-Christophe Bouvet (s. 24. maaliskuuta 1947) on ranskalainen näyttelijä. Hän esiintyi muun muassa Paul Vecchialin elokuvassa La Machine (1977).\n\nLähteet\n\nAiheesta muualla \n  \n\nRanskalaiset näyttelijät\nVuonna 1947 syntyneet\nElävät henkilöt"}
{"id": "99730", "url": "https://fi.wikipedia.org/wiki/Skandaalih%C3%A4%C3%A4t%20%28vuoden%201956%20elokuva%29", "title": "Skandaalihäät (vuoden 1956 elokuva)", "text": "Skandaalihäät () on vuonna 1956 ilmestynyt Metro-Goldwyn-Mayerin tuottama elokuvamusikaali ja komediaelokuva. Siinä esiintyi lukuisia aikansa elokuvatähtiä kuten Bing Crosby, Grace Kelly, Frank Sinatra ja Celeste Holm. Louis Armstrong lauloi jazzyhtyeensä kanssa elokuvan tunnusmelodian. Elokuva ja musikaali perustuu vuonna 1940 ilmestyneeseen elokuvaklassikkoon Skandaalihäät (The Philadelphia Story). Elokuva jäi lopulta Grace Kellyn viimeiseksi elokuvaksi ennen hänen siirtymistään Monacoon. Elokuvaa pidetään yhtenä Kellyn parhaista elokuvista.\n\nSkandaalihäihin perustuva musikaali High Society sai ensi-iltansa Broadwaylla vuonna 1998.\n\nPääosat\n\nElokuvan lauluja\n\nArvioita \nVideo-oppaassa vuodelta 1994 Bello Romano sanoo ettei elokuva upeista Cole Porterin lauluista huolimatta yllä vuoden 1940 edeltäjänsä tasolle ja antaa sille kolme tähteä viidestä, mikä vastaa sanallista arviota ”hyvä”.\n\nLähteet\n\nAiheesta muualla \nClassic Movies: High Society (1956)  \n\nYhdysvaltalaiset elokuvamusikaalit\nYhdysvaltalaiset romanttiset komediat\nVuoden 1956 yhdysvaltalaiset elokuvat\nCharles Waltersin ohjaamat elokuvat\nMetro-Goldwyn-Mayerin elokuvat"}
{"id": "1624628", "url": "https://fi.wikipedia.org/wiki/Natchitochesin%20piirikunta", "title": "Natchitochesin piirikunta", "text": "Natchitochesin piirikunta (, ) on Yhdysvaltojen Louisianan osavaltiossa sijaitseva piirikunta. Sen väkiluku oli 38 158 vuonna 2019. Piirikunnan hallintokeskus on Natchitochesin kunta. Piirikunta on perustettu 10. huhtikuuta 1805.\n\nLähteet\n\nAiheesta muualla \n\nLouisianan piirikunnat"}
{"id": "1049979", "url": "https://fi.wikipedia.org/wiki/Danny%20Dries", "title": "Danny Dries", "text": "Danny Dries (s. 12. huhtikuuta 1988 Lake Orion, Michigan, Yhdysvallat) on yhdysvaltalainen entinen jääkiekkoilija. Hän pelasi urallaan ammattilaisena SM-liigassa kaudella 2012–2013. Miesten pelejä Driesille kertyi myös AHL:ssä ja ECHL:ssä.\n\nUra\nDries pelasi kauden 2004–2005 NAHL-joukkue Traverse City North Starsissa ja kauden 2005–2006 USHL-liigaa Ohio Blue Jacketsin ja Cedar Rapids RoughRidersin joukkueissa. Vuodet 2006–2012 hän pelasi yliopistosarjoja. Dries pelasi kaksi ensimmäistä kauttaan New Hampshiren yliopistojoukkueessa ja kolme jälkimmäistä kautta hän kävi Ohion osavaltionyliopistoa. Dries oli kaudella 2010–2011 OSU:n (Ohio State University) toiseksi paras maalintekijä ja kolmanneksi paras pistemies tehoilla 12+15=27, kuten myös kaudella 2011–2012 tehoilla 13+9=22. Keväällä 2012 hän kävi myös amatööritry-out -sopimuksella AHL-joukkue St. John's IceCapsissa, jossa Dries pelasi yhdeksän runkosarjaottelua tehopistein 1+2=3.\n\nLokakuussa 2012 Dries teki 23. marraskuuta asti kestävän try-out -sopimuksen SM-liigajoukkue Tampereen Ilveksen kanssa. Hän teki siellä 13 ottelussa yhden syöttöpisteen. Dries ei kuitenkaan täyttänyt ulkomaalaisvahvistukselle asetettuja standardeja ja hän lähti Ilveksestä joulukuussa. Tammikuussa 2013 Dries palasi Pohjois-Amerikkaan ja siirtyi loppukaudeksi ECHL-joukkue Orlando Solar Bearsin riveihin.\n\nDries teki lokakuussa 2013 sopimuksen ECHL-joukkue Kalamazoo Wingsin kanssa, mutta hän jätti joukkueen kuitenkin vain kahden pelaamansa ottelun jälkeen. Pari päivää myöhemmin Dries siirtyi Ontario Reignin paitaan. Hän pelasi siellä viisi ottelua, jotka jäivät hänen pelaajauransa viimeisiksi.\n\nMuuta\nDriesin isä Ray, setä Todd ja pikkuveli Nick ovat pelanneet myös jääkiekkoa yliopistosarjoissa.\n\nTilastot\n\nLähteet\n\nViitteet\n\nYhdysvaltalaiset jääkiekkoilijat\nVuonna 1988 syntyneet\nElävät henkilöt"}
{"id": "1640864", "url": "https://fi.wikipedia.org/wiki/Bruno%20Dreossi", "title": "Bruno Dreossi", "text": "Bruno Dreossi (s. 11. heinäkuuta 1964 Monfalcone) on italialainen ratameloja. Hän saavutti Barcelonan kesäolympialaisissa 1992 pronssia 500 metrin kajakkikaksikossa parinaan Antonio Rossi. Soulin kesäolympialaisissa 1988 Dreossi kilpaili Alessandro Pierin kanssa 1 000 metrin kajakkikaksikossa karsiutuen välierissä. Dreossi saavutti Välimeren kilpailuissa kaksi hopeamitalia 500 metrin kajakkikaksikossa Ateenassa 1991 ja Languedoc-Roussillonissa 1993.\n\nLähteet \n\nItalialaiset melojat\nItalialaiset olympiamitalistit\nVuonna 1964 syntyneet\nElävät henkilöt"}
{"id": "1186958", "url": "https://fi.wikipedia.org/wiki/FS%20Linois%20%281894%29", "title": "FS Linois (1894)", "text": "FS Linois oli vuonna 1895 valmistunut Ranskan laivaston Linois-luokan panssarikansiristeilijä.\n\nValmistus \n\nAlus tilattiin La Seyne-sur-Meristä Forges et Chantiers de la Méditerranéeltä ja sen köli laskettiin elokuussa 1892. Alus laskettiin vesille 30. tammikuuta 1894 ja se otettiin palvelukseen 1895.\n\nPalvelus \nAlus poistettiin alusluettelosta 1922.\n\nLähteet\n\nViitteet \n\nLinois-luokan risteilijät\nForges et Chantiers de la Méditerranée"}
{"id": "257702", "url": "https://fi.wikipedia.org/wiki/Gaeta-luokan%20miinantorjunta-alus", "title": "Gaeta-luokan miinantorjunta-alus", "text": "Gaeta-luokka on Italian merivoimien kahdeksan miinantorjunta-aluksen muodostama alusluokka.\n\nHankinta \nItalia tilasi 1998 Intermarine S.p.A.:lta kuusi paranneltua Lerici-luokan alusta ja lisäksi vielä kaksi vuonna 1992. Luokan alusten propulsio- ja asejärjestelmät ovat lähes identtiset Lerici-luokan kanssa, mutta alusten kokoa on kasvatettu pituutta 52,45 metriin ja uppouma 720 tonniin. Propulsiojärjestelmän tehoa on kasvatettu suorituskyvyn parantamiseksi. Gaeta-luokaksi nimetyt kahdeksan alusta luovutettiin Italian laivastolle vuoden 1996 loppuun mennessä.\n\nGaeta-luokan tyyppisten alusten tuotanto jatkui Yhdysvalloissa, jonka laivasto tilasi kaksitoista Osprey-luokan miinantorjunta-alusta.\n\nAlukset\n\nLähteet\n\nViitteet"}
{"id": "1299744", "url": "https://fi.wikipedia.org/wiki/Luettelo%20Sambian%20presidenteist%C3%A4", "title": "Luettelo Sambian presidenteistä", "text": "Tämä on luettelo Sambian presidenteistä. Sambian itsenäistyttyä lokakuussa 1964, sen ensimmäiseksi presidentinä toimi Kenneth Kaunda. Sambialla on ollut yhteensä kuusi vaalein valittua presidenttiä sekä yksi viransijainen.\n\nPresidentit\n\nLähteet\n\nSambia"}
{"id": "724941", "url": "https://fi.wikipedia.org/wiki/Wrightin%20osavaltionyliopisto", "title": "Wrightin osavaltionyliopisto", "text": "Wrightin valtionyliopisto () on julkinen yliopisto Ohiossa Yhdysvalloissa, jonka kampusalue sijaitsee Fairbornissa, vaikka sen postiosoite onkin Daytonissa.\n\nHistoria\nWrightin yliopisto perustettiin 1964 Miamin ja Ohion osavaltionyliopistojen haarakampukseksi. Nykyinen nimi valittiin Wrightin veljesten kunniaksi, jotka olivat olleet Daytonin asukkaita. Vuonna 1967 se täytti osavaltion yliopistolta vaatimat kriteerit.\n\nTiedekunnat\nKasvatustieteet\nKauppatieteet (Raj Soin College of Business)\nLuonnontieteet\nLääketiede (Boonshoft School of Medicine)\nTerveystiede\nTietojenkäsittelytiede\nVapaat taidot\n\nDayton\nOhion yliopistot ja korkeakoulut"}
{"id": "648699", "url": "https://fi.wikipedia.org/wiki/Pintaenergia", "title": "Pintaenergia", "text": "Pintaenergiaksi kutsutaan kiinteän aineen tai nesteen ja kaasun väliseen rajapintaan sitoutunutta energiaa. Yksi sen esiintymismuodoista on nesteen pintajännitys. Pintaenergiaa kuvaava mittayksikkö on joulea neliömetrillä eli J/m².\n\nPinnassa olevilla molekyyleillä on enemmän energiaa kuin materiaalin sisäosissa olevilla molekyyleillä, eli molekyylin on energeettisesti suotuisaa olla materiaalin sisällä. Jos näin ei olisi, molekyylit pyrkisivät pois bulkkimateriaalista muodostaakseen uusia pintoja. Pintaenergia voidaan siksi määritellä ylimääräiseksi energiaksi verrattuna materiaalin sisäosien energiaan.\n\nNesteille pintajännitys ja pintaenergian tiheys ovat identtisiä. Veden pintaenergian tiheys on 0,072 J/m² ja pintajännitys 0,072 N/m; yksiköt ovat toisiaan vastaavat, mutta vain ilmaistu toisin. Kun liuos on muodostettu kahdesta nesteestä tai kiinteän aineen liuoksesta, pintajännityksen arvo voi poiketa vastaavasta puhtaan nesteen arvosta. Tätä ilmiötä voidaan kuvata Gibbsin isotermillä.\n\nPintaenergian määrittäminen\n\nKun kiinteä aine leikataan osiin, sen sidokset katkeavat, mikä kuluttaa energiaa. Jos leikkaus tehdään reversiibelisti, niin energian säilymisen lain mukaan leikkaamiseen kulutettu energia on yhtä suuri kuin kahden muodostuvan pinnan energia. Materiaalin yksikköpintaenergia olisi silloin puolet sen koheesioenergiasta. Käytännössä tämä toteutuu vain tyhjiöön muodostuneella pinnalla.\n\nNesteiden pintaenergia voidaan mitata venyttämällä nestekalvoa, mikä lisää pinnan pinta-alaa ja siten myös pintaenergiaa. Jotta nestemassan pinta-alaa voitaisiin lisätä määrällä , tarvitsee tehdä tietty määrä työtä  ( tarkoittaa nesteen pintaenergian tiheyttä). Tätä menetelmää ei kuitenkaan voida käyttää kiinteiden aineiden pintaenergian mittaamiseen, koska venytettäessä kiinteän aineen kalvoa elastinen energia indusoituu materiaalin sisäosiin samalla, kun pintaenergia kasvaa.\n\nYleensä kiinteiden aineiden pintaenergia mitataan korkeissa lämpötiloissa. Tällöin kiinteä aine viruu, jolloin sen pinta-ala muuttuu. Tästä huolimatta tilavuus pysyy lähes samana. Jos  on pintaenergian tiheys sylinterille, jonka säde on , pituus  ja yksiaksiaalinen jännitys  on vakio, niin tasapainossa Gibbsin energia voidaan laskea kaavalla:\n\nPintaenergian tiheys voidaan laskea jännityksen, säteen ja pituuden avulla kaavasta\n\nTämä menetelmä on pätevä vain, jos kiinteä aine on isotrooppinen eli pintaenergia on sama kaikille kristallografisille suunnille.\n\nVälifaasien termodynamiikkaa\n\nVälifaasin läsnäolo vaikuttaa yleisesti kaikkiin systeemin termodynaamisiin parametreihin. Välifaaseja kuvataan yleensä kahden mallin avulla, jotka ovat Gibbsin ideaali välifaasi -malli ja Guggenheimin malli. Jotta välifaasisysteemin termodynamiikkaa voidaan kuvata Gibbsin mallin avulla, systeemi täytyy jakaa kolmeen osaan: kahteen toisiinsa sekoittumattomaan nesteeseen, joiden tilavuudet\novat  ja  sekä nesteet toisistaan erottavaan äärettömän ohueen rajakerrokseen, jota kutsutaan Gibbsin jakavaksi tasoksi ( ).\n\nSysteemin kokonaistilavuus on siis:\n\nKaikki systeemin ekstensiivisuureet voidaan kirjoittaa kolmen komponentin, bulkkifaasin , bulkkifaasin  ja välifaasin   summana. Ekstensiivisuureita ovat esimerkiksi sisäenergia (), molekyylien lukumäärä aineessa () ja entropia ().\n\nKostuminen\n\nKiinteällä aineella on korkea pintaenergia, jos se on muodostunut kovalenttisin sidoksin, ionisidoksin tai se on metalli. Kiteisillä aineilla, joissa molekyylien välillä on van der Waalsin voimia tai vetysidoksia, on matala pintaenergia. Kostutus tapahtuu parhaiten silloin, kun alustan pintaenergia on suuri ja kostuttavan aineen pintaenergia pieni. Esimerkiksi maalin kostuttavuutta voidaan parantaa lisäämällä siihen erilaisia lisäaineita, jotka alentavat sen pintaenergiaa. Kostutettavan pinnan kostumista voidaan parantaa esimerkiksi puhdistamalla pintaa.\n\nPintaenergian arvoja\n\nLeviämisparametri:\n\nEsimerkiksi maalin, musteen tai väriaineen leviäminen kiinteälle pinnalle riippuu nesteen kyvystä kostuttaa kiinteä alusta. Jos kiinteän alustan pintaenergia muuttuu, kun siihen tiputetaan nestepisara, sanotaan että neste kostuttaa alustan. Nestepisaran leviäminen voidaan määritellä seuraavasti:\n\nmissä  on leviämisparametri,  on kiinteän pinnan pintaenergia,  on nesteen pintaenergia ja  on kiinteän pinnan ja nesteen rajapinnan interfasiaalinen energia.\n\nKontaktikulma:\n\nKontaktikulman () avulla voidaan tutkia sulan kykyä kostuttaa alustansa. Kontaktikulma on kiinteän aineen ja kaasufaasin välisen rajapinnan ja nesteen ja kiinteän aineen rajapinnan välinen kulma. Kostutus on joko osittaista, jolloin neste jää pisaraksi kiinteän aineen pinnalle, tai täydellistä, jolloin neste leviää täysin kiinteän aineen pinnalle.\n\nJos , neste kostuttaa alustan täysin.\nJos , kostumista tapahtuu paljon.\nJos , kostumista tapahtuu vähän.\nJos , neste ei kostuta pintaa lainkaan.\n\nYoungin yhtälö ilmaisee kontaktikulman ja interfasiaalisen energian välisen yhteyden:\n\nmissä  on substraatin ja kaasufaasin välinen interfasiaalinen energia,   on substraatin ja nesteen välinen interfasiaalinen energia ja  on  neste- ja kaasufaasin välinen interfasiaalinen energia ja  on kontaktikulma.\n\nMittausmenetelmiä\n\nGoniometri\n\nGoniometri on laite, jonka avulla voidaan analysoida pisaran geometriaa ja määrittää näin tutkittavan nesteen kontaktikulma ja pintajännitys. Pintaenergia voidaan laskea mitatun pintajännityksen ja nesteen ja pinnan välisen kontaktikulman avulla.\n\nPintajännityksen laskemiseksi kaasufaasin ja kiinteän pinnan välinen jännitys mitataan käyttäen referenssinesteitä (esim. vesi tai glyseroli). Analysoitava neste siirretään ruiskulla laitteessa olevalle tarkastelupinnalle ja pisarasta otetaan yksittäinen kuva tai useita kuvia, joista tehdään elokuva. Filmin data digitalisoidaan harmaaskaalakuviksi, joita analysoimalla voidaan määrittää esimerkiksi nesteen ja pinnan välinen kontaktikulma ja nesteen pintajännitys.\n\nPintajännitys määritetään sovittamalla Young-Laplace -yhtälö pisaran muotoon. Kontaktikulma mitataan laskemalla kulmakerroin pisaran tangentille suhteessa kiinteään tasoon. Mittauksissa oletetaan, että pisara on symmetrinen pisaran keskellä olevan pystysuoran akselin ympärillä eli oletetaan, että pisaran tarkastelusuunnalla ei ole väliä. Menetelmässä oletetaan myös, että viskositeetti tai inertia ei vaikuta pisaran muotoon vaan ainoastaan faasien välien jännitys ja painovoima muovaavat pisaraa.\n\nGoniometri kalibroidaan tekemällä optinen suurennos. Kalibrointi voidaan tehdä korkealla tarkkuudella ja se on helppo jäljittää kansainvälisiin standardeihin. Laitteessa olevien kiinteiden pintojen ei tarvitse olla erityisen puhtaita, koska niiden kostuvuus ei sinänsä vaikuta mittaustulokseen. Tämä on merkittävä etu esimerkiksi Wihelmyn levy-menetelmään nähden, jossa pinnan täytyy olla hyvin puhdas.\n\nWilhelmyn levy-menetelmä\n\nKontaktikulmaa voidaan mitata myös Wilhelmyn levy-menetelmällä. Menetelmässä tutkittavan nesteen rajapintaa kohtisuoraan suunnattu levy upotetaan nesteeseen. Tämän jälkeen nesteastiaa liikutetaan alaspäin, jolloin levy nousee nesteestä, ja nesteen levyyn kohdistama voima mitataan tensiometrillä.  Mitatun voiman avulla voidaan laskea kontaktikulma seuraavalla yhtälöllä\n\njossa F on tensiometrillä mitattu kokonaisvoima,   on nosteen aiheuttama voima, joka syntyy, kun levy upotetaan nesteeseen,  on levyn pituus ja  on nesteen pintajännitys.\n \nWilhelmyn levy-menetelmällä saadaan melko objektiivisia mittaustuloksia, joiden perusteella voidaan laskea tarkkoja keskiarvoja. Mittauksissa käytetyllä levyllä täytyy olla yhtenäinen poikkileikkaus ja levyn pituus täytyy mitata tarkasti. Menetelmä toimii vain, jos levyn molemmat puolet ovat identtiset.\n\nKelvinin yhtälö\n\nNesteet pyrkivät luontaisesti tilaan, missä pintajännitys ja pintaenergia ovat mahdollisimman pieniä. Tämän vuoksi ne muodostavat kaarevia pintoja, kuplia ja pisaroita, jotta pinta-ala olisi mahdollisimman pieni. Gibbsin vapaa energia on tällöin mahdollisimman pieni. Kelvinin yhtälön avulla kuvataan höyrynpaineen muutosta\n\n,\n\nmissä  on kaarevan pinnan höyrynpaine,  on tasaisen pinnan höyrynpaine,  on pintajännitys,  on nesteen moolinen tilavuus,  on yleinen kaasuvakio,  on lämpötila (K) ja  ja  ovat pinnan kaarevuus. \nYhtälöä voidaan yksinkertaistaa, kun tarkastellaan nestepisaraa tai kuplaa. Voidaan olettaa, että kuplan ulkopuolinen rajapinta on samanmuotoinen sekä ulkoa että sisältä tarkasteltuna eli  = , jolloin yhtälö voidaan kirjoittaa muotoon\n\nLähteet \n\nEnergia\nTermodynamiikka"}
{"id": "1535190", "url": "https://fi.wikipedia.org/wiki/Inkeroisten%20yhteiskoulu", "title": "Inkeroisten yhteiskoulu", "text": "Inkeroisten yhteiskoulu on peruskoulun yhtenäiskoulu Inkeroisissa, Kouvolan Anjalankoskella. Koulussa on noin 300 oppilasta luokilla 1-9. Oppilaista 100 on ala-asteella ja 200 yläasteella. Luokkatasot on jaettu ala-asteella yhteen ryhmään ja yläasteella neljään ryhmään (A-D). Vuonna 2016 koulussa oli 283 oppilasta.\n\nKoulu sijaitsee Inkeroisten keskustan eteläpuolella Kotkan radan varrella, lähellä Kymijoen rantaa. Koulun vieressä on entinen Anjalankosken lukio, jossa toimii nykyisin Anjalan koulu, Inkeroisten jäähalli ja Inkeroisten uimahalli. Koulussa on liikuntasali ja pihalla lähiliikuntapaikka. Inkeroisten yhteiskoulu on rakennettu vuonna 1929. Rakennukseen valmistui uusi laajennusosa vuonna 2012, ja rakennuksen alkuperäinen vanha osa purettiin vuonna 2021. Inkeroisten yhteiskoulu toimii tällä hetkellä väistötiloissa entisen Ummeljoen koulun ja Anjalankosken lukion tiloissa.\n\nInkeroisiin rakennetaan uusi monitoimitalo, johon tulee uusi Inkeroisten yhtenäiskoulu, päiväkoti, kirjasto, nuorisopalveluita ja valmistuskeittiö. Monitoimitalon rakentaminen alkaa vuonna 2022, ja se valmistuu elokuussa 2024. Rakennus tulee nykyisen Inkeroisten yhteiskoulun ja entisen Anjalankosken lukion paikalle. Rakennus rakennetaan Leasing-sopimuksella, ja sen investointikustannusten arvio on 26,75 miljoonaa euroa. Uuden koulun valmistuessa Inkeroisten yhteiskoulun uudeksi nimeksi tulee Inkeroisten yhtenäiskoulu, ja siihen tulee myös lakkautettavien Anjalan ja Tehtaanmäen alakoulujen oppilaat. Uuden yhtenäiskoulun oppilasmääräksi tulee noin 500. Uuteen päiväkotiin yhdistetään nykyisten Inkeroisten päiväkodin, Anjalan päiväkodin ja Tehtaanmäen esiopetusryhmän toiminta.\n\nLähteet \n\nKouvolan peruskoulut"}
{"id": "1049635", "url": "https://fi.wikipedia.org/wiki/Kaski%20%28t%C3%A4smennyssivu%29", "title": "Kaski (täsmennyssivu)", "text": "Kaski voi tarkoittaa seuraavia:\n\n kaski, kaskiviljelyä varten raivattu alue\n Kaski, maisema Uudeltamaalta, Fanny Churbergin maalaus\n Kaski eli Raatajat rahanalaiset, Eero Järnefeltin maalaus\n\nSukunimi \nKaski on seuraavien suomalaisten sukunimi:\n A. J. Kaski, arkkiveisujen tekijä\n Feodor Kaski (1884–1957), muusikko ja taidemaalari\n Eero Kaski (oik. Jalmari Kara, 1890–1936), jääkärikapteeni, diplomi-insinööri ja kirjailija\n Erkki Kaski (1929–2015), ekonomi, Lasten Päivän Säätiön toimitusjohtaja\n Heino Kaski (1885–1957), säveltäjä ja pianisti\n Jari Kaski (s. 1953), jääkiekkoilija\n Kimmo Kaski (s. 1950), tekniikantutkija, professori\n Matti Kaski (1939–2011), jääkiekkoilija\n Oliwer Kaski (s. 1995), jääkiekkoilija, Matti Kasken poika\n Olli Kaski (s. 1967), jääkiekkoilija, Jari Kasken veli\n Paavali Alarik Kaski (ent. Kask, 1893–1919), jääkärivänrikki\n Samuel Kaski (s. 1968), tietojenkäsittelytieteen professori ja akatemiaprofessori \n Teemu Kaski (s. 1972), nyrkkeilijä\n Tero Kaski (Daddy T-Roy, 1950–2001), reggae-vaikuttaja\n Topias Kaski (s. 2002), jääkiekkoilija\n Unto Kaski (1913–1986), taidemaalari\n Väinö Kaski (1890–1945), jääkärikapteeni\n Yrjö Kaski (1894–1920), jääkärivääpeli.\n\nLuettelot henkilöistä sukunimen mukaan"}
{"id": "1172459", "url": "https://fi.wikipedia.org/wiki/Yhdistynyt%20kansallinen%20liike", "title": "Yhdistynyt kansallinen liike", "text": "Yhdistynyt kansallinen liike (ერთიანი ნაციონალური მოძრაობა, Ertiani Natsionaluri Modzraoba, ENM) on georgialainen puolue, jota johtaa on entinen presidentti Mikheil Saakašvili.\nHänet valittiin uudelleen lokakuussa 2020. Samalla pääsihteeriksi valittiin entinen Nika Melia.\n\nENM on Georgian parlamentissa toiseksi suurin ryhmittymä. Vuoden 2012 vaalit voitti kuuden puolueen koalitio Georgialainen unelma, joka sai 85 paikkaa ja 55% äänistä. Yhdistyneen kansalliseen liikkeen ääniosuus oli 40%. Edelliset parlamenttivaalit pidettiin toukokuussa 2008. Niissä Yhdistynyt kansallinen liike sai 59,18 prosenttia äänistä. Oppositio piti vuoden 2008 vaaleja väärennettyinä.\n\nLähteet \n\nEuroopan kansanpuolue\nGeorgian politiikka\nKonservatiiviset puolueet"}
{"id": "483225", "url": "https://fi.wikipedia.org/wiki/Yoshida%20Sh%C5%8Din", "title": "Yoshida Shōin", "text": "Yoshida Shōin (, ) oli japanilainen oppinut, poliittinen filosofi ja sotataktiikan opettaja. Hänet tunnetaan vallankumouksellisena ajattelijana sekä useiden myöhemmin Japanissa valtaan nousseiden henkilöiden opettajana. Hän oli myös yksi Japanissa vaikuttaneen sonnō jōi -aatteen johtajista.\n\nElämä\n\nVarhainen elämä \nYoshida syntyi lähellä Hagia sijainneessa Matsumoton kylässä Chōshūn hanissa 1830. Hänen isänsä oli Hagi-klaanin samurai Yurinosuke Sugi. Shōin adoptoitiin Yoshidan sukuun ja hän nousi perheen päämieheksi ollessaan kolme. Hän aloitti koulun ollessaan viiden, siirtyi korkeakouluun kahdeksanvuotiaana, jossa hän ryhtyi opettamaan muita täytettyään yhdeksän. Pian hän saavutti taidoillaan Chōshūn daimion arvostuksen. Yoshida sai ensimmäiset vaikutteensa Aizawa Seishisain kirjoituksista kun hän kaksikymmentävuotiaana sai luvan matkustaa Kyūshūlle. Samalla matkalla hän tapasi hollantilaisia merimiehiä ja kotiin palattuaan hän kirjoitti daimiolleen ensimmäisen kirjelmänsä Japanin koulutuksen ja sotataitojen kehittämisen tärkeydestä.\n\nVuonna 1851 Yoshida matkusti daimionsa seurueessa sankin kōtai -järjestelmän asettamien vaatimusten mukaisesti Edoon, jossa hän ryhtyi opiskelemaan Sakuma Shōzanin alaisuudessa. Sakumalta hän oppi, etteivät perinteiset japanilaiset sotataidot olleet vertailukykyisiä Japaniin saapuneiden ulkomaalaisten mukanaan tuoman teknologian kanssa, eikä Japani olisi silloisella kehitystasollaan kykenevä heitä karkottamaan. Yoshida opiskeli rangakua tavoitteenaan modernisoida Japani ja sen sotajoukot maan vahvistamiseksi. Yoshida oli päättänyt nähdä enemmän Japania ja lähti matkustamaan ilman poistumislupaa Edosta. Hän vieraili Mitossa, Sadon saarella sekä Ezossa, joista Mitossa hän tapasi useita oppineita kuten Aizawa Seishisain. Edoon palattuaan Yoshida vangittiin luvattoman poistumisensa vuoksi Hagiin. Lisäksi hänen nimensä poistettiin samurailuettelosta ja hän menetti aikaisemmin myönnetyn pienen stipendinsä. Yoshida oli jo tuolloin ehtinyt kerätä itselleen mainetta ja rangaistus oli tästä syystä pieni. Lisäksi hänelle annettiin kymmenen vuotta aikaa opiskella haluamassaan paikassa. Yoshida palasi Sakuman oppilaaksi Edoon.\n\nHallituksen vastainen toiminta \n\nSakuma rohkaisi Yoshidaa matkustamaan ulkomaille opiskelemaan, josta rohkaistuneena hän yritti päästä kommodori Perryn mustien laivojen kyytiin tämän valmistautuessa poistumaan Japanista. Perry kuitenkin kieltäytyi ottamasta häntä mukaansa ja Yoshida vangittiin hänen jäätyään kiinni yrityksestä poistua maasta. Vankilassa ollessaan Yoshida kirjoitti teoksen Yushūroku. Vapautumisensa jälkeen Yoshida asetettiin kotiarestiin Hagiin, Chōshūhun, jonne hän perusti koulun. Monet Yoshidan Shōka sonjuku -koulun noin seitsemästäkymmenestä oppilaasta kuuluivat Japanin myöhempiin vallanpitäjiin. Heihin lukeutuivat muun muassa pääministerit Itō Hirobumi ja Yamagata Aritomo. Vaikka Yoshida ei itse saanut matkustaa lähetti hän oppilaitaan ympäri Japania pysyäkseen ajan tasalla maan tapahtumista.\n\nYoshida suunnitteli 1858 Tokugawa-shōgunaatin virkailijan toteuttamatta jääneen salamurhan. Saman vuoden joulukuussa hänet todettiin aatteiltaan vaaralliseksi ja vangittiin uudestaan. Seuraavana vuonna shōgunaatti vaati, että Yoshida siirrettäisiin Hagista Edoon, jossa hän kuulusteluissa tunnusti suunnittelemansa salamurhayrityksen tästä edelleen tietämättömille virkailijoille. Yoshida tuomittiin kuolemaan yrityksestä poistua maasta sekä toimista, joilla hänen katsottiin osoittaneen epäkunnioitusta ylempää hallintovaltaa kohtaan. Yoshida teloitettiin osana Ansei puhdistustusta vuonna 1859 hänen ollessaan 29-vuotias.\n\nFilosofia ja perintö \nYoshidan kungfutselais-šintolainen filosofia perustui siihen, että Japani oli jumalten luoma maa ja Japanin keisari jumalten jälkeläinen. Jumalallisen alkuperän vuoksi Japania ei voinut tuhota ja Japanin olemassaolo oli riippuvainen keisarin olemassaolosta. Tästä syystä keisarin tahto oli ehdoton ja hänen tuli olla suurimman mahdollisen kunnioituksen kohde. Yoshidan mukaan Japanin edusti jumalallisen alkuperänsä vuoksi hyvyyttä ja sen velvollisuus oli hallita koko maailmaa. Yoshida katsoi, että Japani tulisi avata maailmalle ja japanilaisia oppilaita tulisi lähettää kaikkiin maailman maihin opiskelemaan. Avautumisen tulisi tapahtua suunnitellusti ja päättäväisesti, samalla kun Japani nousisi laivaston ja kaupan kehityksen myötä vaikutusvaltaiseksi toimijaksi maailmassa. Tämä poikkesi shōgunaatin toimintatavasta siinä, että bakufun epäröinti toimissaan sai maan avautumisen vaikuttamaan ulkomaiden painostuksesta tehdyltä.\n\nMeiji-perustuslain voimaantuloon liittyvien juhlallisuuksien yhteydessä Yoshida armahdettiin ja hänelle myönnettiin Nousevan auringon ritarikunnan neljännen luokan kunniamerkki. Tokiossa sijaitseva šintolainen pyhäkkö Shōin-jinja on omistettu Yoshida Shōinille.\n\nKuvia\n\nLähteet\n\nAiheesta muualla \n \n\n Yoshida Shoin and Shoka Sonjuku – The True Spirit of Education  Umihara Tōru, Kioton yliopisto (pdf) \n\nSamurait\nJapanilaiset filosofit\nVuonna 1830 syntyneet\nVuonna 1859 kuolleet\n99.1 Filosofit, psykologit"}
{"id": "1659802", "url": "https://fi.wikipedia.org/wiki/%CA%BBIolanin%20palatsi", "title": "ʻIolanin palatsi", "text": "ʻIolanin palatsi (, havaijiksi Hale Aliʻi ʻIolani) on Honolulussa sijaitseva palatsi, joka on toiminut aikaisemmin Havaijin kuninkaallisena palatsina. Se on ainoa Yhdysvaltain maaperällä sijaitseva kuninkaallinen palatsi. Tyyliltään se edustaa ns. amerikkalais-firenzeläistä tyyliä, joka puolestaan perustuu italialaiselle renessanssiarkkitehtuurille.\n\nPalatsin nimi, ‘iolani, tarkoittaa sananmukaisesti \"taivaallinen haukka\" ja viittaa havaijinhiirihaukkaan (). ‘Iolani oli myös kuningas Kamehameha IV:n yksi etunimistä.\n\nPalatsia vastapäätä seisoo nykyään Kamehamehaa esittävä patsas. Palatsin naapurissa sijaitsevat Havaijin lainsäädäntöelimen hallintorakennus sekä kuvernöörin virka-asunto, Washington Place.\n\nHistoria\n\nHavaijin kuningaskunnan aika \nPalatsin paikalla on todennäköisesti sijainnut havaijilaisten käyttämä palvontapaikka. Palatsin rakennustyöt 31. joulukuuta 1879 ja ne saatiin valmiiksi lokakuussa 1882. \n\nRakennuskustannukset olivat tähtitieteelliset 340 000 dollaria. Rakennusmateriaaleja hankittiin niin Yhdysvaltain mantereelta kuin Havaijiltakin. Kustannuksia nosti myös se, että palatsissa oli aikaansa nähden poikkeuksellisen edistyksellisiä hienouksia kuten kylmä ja kuuma vesijohtovesi, sisävessa, puhelin sekä sähkövalaistus; ennen esim. Valkoista taloa. Palatsissa on kolme kerrosta: kellari (pinta-alaltaan 1207 m2) sekä ensimmäinen (noin 3158 m2) ja toinen (noin 3901 m2) kerros. Palatsin viimeistelyyn ja kalustamiseen käyettiin vielä ylimääräiset 47 500 dollaria. Palatsin talleihin laitettiin vielä 15 000 dollaria.\n\nVuonna 1883 palatsin yhteyteen rakennettiin erillinen kruunajaispavilijonki, jossa Kalākaua ja hänen vaimonsa Kapi‘olani kruunattiin. Kuninkaallisen kaartin parakkirakennukset ovat sijainneet palatsin läheisyydessä jo vuodesta 1872 lähtien. Parakkeja on sittemmin käyetty muihinkin tarkoituksiin kuten pakolaisten majoittamiseen, varastona ja Havaijin kansalliskaartin päämajana.\n\nVallankaappauksen jälkeen \n\nViimeinen palatsissa hallinnut monarkki oli kuningatar Lili‘uokalani. Hänen miehensä John Owen Dominis ei kuitenkaan asunut ‘Iolanin palatsissa huonon terveydentilansa ja palatsin portaikoiden takia. Pääsääntöisesti valkoisista maanomistajista koostuva, Turvallisuuskomiteaksi itseään kutsuva, ryhmittymä marssi Yhdysvaltojen tukemana palatsiin 16. tammikuuta 1893. Välttääkseen verenvuodatuksen Lili‘uokalani luopui vallasta väliaikaisesti seuraavana päivänä. Tarkoituksena oli saada Yhdysvaltain presidentiltä, Grover Clevelandilta, kielteinen vastaus Turvallisuuskomitean yritykseen liittää Havaiji osaksi Yhdysvaltoja.\n\nLili‘uokalani pidätettiin 16. tammikuuta 1895, kun väliaikaishallitus syytti tätä salaliitosta Havaijin tasavaltaa vastaan. Hänet määrättiin kotiarestiin, mutta henkilökohtaisen asuntonsa (Washington Place) sijaan hänet vangittiin ‘Iolanin palatsiin. Kuningattaren entinen palatsi toimi hänen vankilanaan syyskyyn 6. päivään saakka, minkä jälkeen hän sai palata omaan kotiinsa, jossa hän asui kuolemaansa, vuoteen 1917, saakka. Lili‘uokananin oikeudenkäynti pidettiin hänen entisessä valtaistuinsalissaan. Ollessaan vankeudessa ‘Iolanin palatsissa, Lili‘uokalani ompeli tilkkutäkin, joka koostuu yhdeksästä ruudusta ja jonka hän sai valmiiksi samana päivänä, kun pääsi vankeudesta. Tilkkutäkkiä pidetään yhtenä Havaijin historian merkittävimmistä yksittäisitä artikkeleista ja se on edelleen esillä palatsissa.\n\nVallankaappauksen jälkeen, palatsin nimi vaihdettiin muotoon Toimeenpaneva rakennus () ja sen arvokas irtaimisto, jota osavaltio on sittemmin pyrkinyt hankkimaan takaisin, huutokaupattiin pois. Toimeenpanevassa rakennuksessa toimivat ensin Havaijin tasavallan, sitten territorion ja lopulta osavaltion hallinto aina vuoteen 1969 saakka, jolloin osavaltion lainsäädäntöelin muutti vastavalmistuneeseen rakennukseensa.\n\nHavaijin osavaltiossa \n1960-luvulle tultaessa palatsin kunto oli huono, mikä osittain ajoi osavaltion lainsäädäntöelimen uuteen rakennukseen. Friends of Iolani Palace -niminen järjestö aloitti 1970-luvulla entisöintityöt, joiden tarkoitus oli palauttaa palatsi entiseen loistoonsa. Junior League of Honolulu -niminen naisjärjestö rahoitti työt, jotka saatiin päätökseen vuonna 1978, jolloin palatsi avattiin yleisölle museona.\n\nVuonna 2008 ryhmä havaijilaisia suoritti palatsissa talonvaltauksen ja sanoi edustavansa Havaijin kuningaskunnan hallintoa, joka ei tunnusta Havaijia Yhdysvaltain osavaltiona vaan itsenäisenä kuningaskuntana. Tämä huolimatta siitä, että Yhdysvallat oli jo Clintonin presidenttikaudella vuonna 1993 tunnustanut, että Yhdysvallat oli aktiivinen toimija Havaijin kuningaskunnan lopettaneessa vallankumouksessa, ja pyysi Yhdysvaltojen puolesta tätä anteeksi.\n\nNykyään \nPalatsin omistaa virallisesti Havaijin osavaltio, mutta se on vuokrattu Friends of Iolani Palacelle, joka vastaa museon ylläpitämisestä.\n\nPalatsi on avoinna yleisölle tiistaista lauantaihin. Tämän lisäksi palatsissa voidaan järjestää yksityistilaisuuksia, kuten häitä. Havaijin kuvernööreistä Ben Cayetano, John David Waiheʻe III ja Neil Abercrombie ovat järjestäneet virkaanastujaisensa palatsissa.\n\nVuodesta 1966 lähtien ‘Iolanin palatsi on merkitty NRHP-kohteeksi. Lisäksi palatsi on National Historic Landmark -kohde, jollaiseksi se merkittiin vuonna 1962.\n\nGalleria\n\nLähteet \n\nHonolulu\nPalatsit\nHavaijin rakennukset ja rakennelmat\nNational Register of Historic Places -kohteet Havaijilla"}
{"id": "518047", "url": "https://fi.wikipedia.org/wiki/Alboin", "title": "Alboin", "text": "Alboin (k. 28. kesäkuuta 572 tai 573) oli langobardien kuningas ja Italian valloittaja. \n\nKun Alboin seurasi isäänsä Audoinia valtaistuimella vuonna 565, langobardit asuivat vielä Pannoniassa. Alboin liittoutui avaarien kanssa ja voitti vuonna 567 gepidit sekä tappoi näiden kuninkaan Kunimundin. Kun Alboinin ensimmäinen vaimo oli kuollut, hän pakotti vaimokseen Kunimundin tyttären Rosamundan.\n\nAlboin johti vuonna 568 langobardit Alppien yli ja valloitti suurimman osan Pohjois-Italiaa. Hänen vaimonsa Rosamunda murhautti hänet kostona isänsä surmaamisesta.\n\nAlboin voittaa gepidit \nLangobardit oli luultavasti Itämeren rannoilta tullut germaaniheimo, joka oli asettunut Pannoniaan. Siellä he olivat alinomaa sodassa naapureidensa, Tonavan toisella puolella asuneiden gepidien kanssa. Alboin kuului langobardien merkittävimpiin kuninkaisiin. Liitossa tataarikansa avaarien kanssa hän hyökkäsi gepidien kimppuun, joita silloin johti kuningas Kunimund. Kiivaassa taistelussa heidät voitettiin kokonaan ja Kunimund kaatui. Alboin teetti yleisen tavan mukaan kaatuneen kuninkaan pääkallosta juoma-astian ja otti hänen tyttärensä Rosamundan puolisokseen. Avaarit asettuivat voitettujen gepidien alueelle, mutta Alboin astui sotajoukkoineen suuremmille näyttämöille.\n\nAlboin marssii Italiaan \nJustinianuksen seuraaja Justinus II erotti Italian sijaishallitsijan Narseen virastaan. Kerrotaan keisarinna Sofian kirjoittaneen hänelle pilkallisen kirjeen ja sanoneen Narseen sopivan parhaiten kehräämään naisten kanssa palatsissa. Narses vastasi tarinan mukaan: \"Minä kyllä sinulle, keisarinna, kehrään vyyhden, jota et niinkään helposti saa selville.\" Samalla hän siirtyi Napoliin, josta käsin hänen kerrotaan kutsuneen langobardeja tulemaan ja asettumaan Italiaan.\n\nLangobardien ja suuren saksilaisjoukon kanssa Alboin tunkeutui Alppien yli Italiaan. Seudut, joiden kautta hän marssi, kokivat suurta hävitystä. Peloissaan asukkaat pakenivat saariin, kivilouhikkoihin tai soille ja kätkivät sinne omaisuutensa jäännökset. Venetsia, jota sen asema suojeli, sekä lujasti linnoitetut Genova ja Ravenna ja etäisempi Rooma saivat myös ottaa turviinsa suuren joukon pakolaisia.\n\nPavia teki sitkeätä vastarintaa kolme vuotta. Neljäntenä vuonna kaupunki viimein valloitettiin rynnäköllä. Pavia tuli langobardien valtakunnan pääkaupungiksi ja sen päämaata, Pojoen laaksoa, ryhdyttiin sittemmin kutsumaan Lombardiaksi.\n\nAlboinin murha ja salaliittolaisten kohtalo \n\nRosamunda hautoi kuitenkin yhä kostoa isänsä kohtalosta ja saikin salamurhan järjestettyä. Langobardit raivostuivat kuninkaansa murhasta. Välttääkseen kansan raivon Rosamundan täytyi paeta uuden puolisonsa Helmikin kanssa Ravennaan. Helmik oli ollut kuninkaan kilvenkantaja ja mukana salaliitossa. Mukaansa he ottivat myös Alboinin aarteet. Kreikkalainen sijaishallitsija Longinus saavutti nyt Rosamundan rakkauden. Rosamunda päätti raivata Helmikin pois tieltä voidakseen mennä naimisiin uuden rakastajansa kanssa.\n\nRosamundan kerrotaan tarjonneen Helmikille pikarissa myrkytettyä viiniä, josta hän joikin. Mutta pian hän huomasi juoneensa kuolettavaa myrkkyä. Helmik pani silloin uhkaavasti puukkonsa Rosamundan sydämelle ja pakotti tämän juomaan, mitä pikarissa oli jäljellä. Niin he kuolivat molemmat yhdessä.\n\nLähteet \n\nLangobardien kuninkaat"}
{"id": "592775", "url": "https://fi.wikipedia.org/wiki/Kalastajatorppa", "title": "Kalastajatorppa", "text": "Kalastajatorppa, stadin slangissa ”Fiskis”, on perinteikäs ravintola ja sen yhteydessä toimiva hotelli (viralliselta nimeltään Hilton Helsinki Kalastajatorppa) Helsingin Munkkiniemessä. Suurimmassa ravintolasalissa, Pyöreässä salissa, on 350 istumapaikkaa, mutta puitteet mahdollistavat jopa 1 200 hengen bankettien tai 1 800 hengen cocktailtilaisuuksien ja gaalojen järjestämisen.\n\nKalastajatorpan paikalla sijaitsi alun perin oikea torppa, jossa avattiin kahvila vuonna 1915. Fazer rakennutti tilalle ravintolan vuonna 1936. Suunnittelijana toimi arkkitehti Jarl Eklund. Myöhemmin ravintolaan tehtiin useita laajennuksia, mutta nykyisin rakennus on suojeltu. \n\nEnsimmäinen hotellirakennus valmistui vuonna 1969 arkkitehti Markus Tavion suunnittelemana. Uudempi hotellirakennus valmistui 1975, tällä kertaa suunnittelijana toimi arkkitehti Einari Teräsvirta. Hotellin vieressä sijaitsee valtion vierastalo, joka on yhteydessä hotelliin maanalaisen käytävän kautta. Hotelli vastaa vierastalon palveluista.\n\nHotelli uudistettiin perusteellisesti vuonna 2003, kun se liittyi osaksi Hilton-hotelliketjua.\n\nKalastajatorpalla on järjestetty useita viihteen keskeisiä tilaisuuksia. Vuonna 1952 Armi Kuusela kruunattiin siellä Suomen Neidoksi. Siellä on pidetty myös muotinäytöksiä ja järjestetty konsertteja. Suomen ensimmäinen disco järjestettiin Kalastajatorpalla vuonna 1966.\n\nPoliittisten ja taloudellisten huippuvaikuttajien vuosittainen Bilderberg-kokous on järjestetty Suomessa kerran, vuonna 1994 Kalastajatorpalla. \n\nMonet maailman valtioiden johtajat ja päämiehet ovat yöpyneet Kalastajatorpassa vuosien varrella, muun muassa Jasser Arafat, Leonid Brežnev, George H. W. Bush, Bill Clinton, 14. Dalai Lama Tenzin Gyatso, Gerald Ford, Mihail Gorbatšov, Harald V, Boris Jeltsin, Trygve Lie, Jawaharlal Nehru, Mohammad Reza Pahlavi (ja Farah Pahlavi), Vladimir Putin, Ronald Reagan (ja Nancy Reagan), Helmut Schmidt sekä Donald Trump (ja Melania Trump).\n\nLähteet\n\nAiheesta muualla \n\nKalastajatorppa Hiltonin sivuilla\nKalastajatorpan vuosisata: verta, politiikkaa ja diskon ensiaskeleita: http://kaikuhelsinki.fi/en/node/653  \nTarinoita satavuotiaasta Kalastajatorpasta : helsinkiläisen tapahtuma-, kulttuuri- ja elämyskeitaan kehitys kesäkahvilasta maailmanluokan kokoushotelliksi. Haaga-Helia ammattikorkeakoulu, 2017. ISBN 978-952-7225-96-7.\n Kalastajatorppa on muuttunut upeaksi huvipalatsiksi, Kuva, 02.08.1939, nro 16, s. 14, Kansalliskirjaston digitaaliset aineistot\n\nRavintolat Helsingissä\nHelsingin hotellit\nMunkkiniemi\nEinari Teräsvirran suunnittelemat rakennukset"}
{"id": "153544", "url": "https://fi.wikipedia.org/wiki/Ellipsi%20%28kielitiede%29", "title": "Ellipsi (kielitiede)", "text": "Ellipsi ( elleipsis 'puuttuminen, pois jättäminen') on sanojen tai lausekkeiden toistamattomuuteen perustuva tekstinrakentamisen keino: peräkkäisissä lauseissa jätetään sanomatta jotakin, mikä on jo aikaisemmin mainittu.\n\nEsimerkiksi:\nPat halaa Meredithiä, ja Meredith Patia. (so. Meredith halaa Patia)\nTyttö joi mehua ja lähti kouluun. (so. tyttö lähti kouluun)\n\nEllipsiä kutsutaan myös sananheitoksi.\n\nKirjallisuutta\n \n\nLauseoppi"}
{"id": "991775", "url": "https://fi.wikipedia.org/wiki/Nen%C3%A4n%20v%C3%A4lisein%C3%A4", "title": "Nenän väliseinä", "text": "Nenän väliseinä () on nenäontelon keskellä kulkeva anatominen rakenne, joka erottaa vasemman ja oikean sieraimen ilmatiehyet toisistaan. Sen etuosa on rustorakenteinen, takaosa luurakenteinen. Sitä peittää limakalvo molemmilta puolilta.\n\nLähteet \n\nNenä"}
{"id": "1559399", "url": "https://fi.wikipedia.org/wiki/Pieks%C3%A4m%C3%A4en%20tasoristeysturma%201945", "title": "Pieksämäen tasoristeysturma 1945", "text": "Pieksämäen tasoristeysturma tapahtui 8. helmikuuta 1945 Pieksämäen kauppalassa niin sanotussa Vaunupajan tasoristeyksessä, kun henkilöauto jäi Joensuusta Pieksämäelle tulossa olleen pikajunan alle. Onnettomuudessa kuoli viisi henkilöautossa ollutta henkilöä.\n\nAutonkuljettaja Kauko Hynninen (s. 1914) oli lähtenyt henkilöautollaan Pieksämäeltä Jäppilään mukanaan neljä matkustajaa. Onnettomuus tapahtui noin kello 20, kun auto törmäsi Vaunupajan tasoristeyksessä Joensuusta Pieksämäelle tulossa olleeseen pikajunaan. Auto raahautui junan mukana 350 metrin matkan murskautuen pahoin. Ylikäytävällä oli melko hyvä näkyväisyys, mutta lumisateen vuoksi auton kuljettaja ei havainnut junan tuloa. Onnettomuudessa kuolivat Hynnisen lisäksi muun muassa Jäppilän kirkkoherra Lauri Antero Niiranen (s. 1909) ja Jäppilän kunnallislautakunnan esimies, maanviljelijä Vilho Kauhanen (s. 1894).\n\nLähteet \n\nTasoristeysonnettomuudet\nVuoden 1945 junaonnettomuudet\nTieliikenneonnettomuudet Suomessa\nJunaonnettomuudet Suomessa\n1940-luvun onnettomuudet Suomessa\nPieksämäki"}
{"id": "952979", "url": "https://fi.wikipedia.org/wiki/Karoliina%20Kestin%20katoamistapaus", "title": "Karoliina Kestin katoamistapaus", "text": "Karoliina Kesti (14. syyskuuta 1995 Tampere – 31. heinäkuuta 2011 Tampere) katosi kotimatkallaan Tampereella heinäkuun 2011 lopulla. Tapaus keräsi runsaasti huomiota tiedotusvälineissä. Poliisi tutki 15-vuotiaan Kestin katoamista aluksi kadonneen henkilön etsintänä, mutta käynnisti 22. elokuuta tapon esitutkinnan. Hänet löydettiin 7. syyskuuta Likolammi-nimisestä lammesta Tampereella. Ruumiinavauksen perusteella Kestin kuolinsyy oli yksiselitteisesti hukkuminen. Poliisi sai tapauksen tutkinnan päätökseen helmikuussa 2012, ja tutkinnassa kävi ilmi, että tapaukseen ei liity rikosta.\n\nTapahtumien kulku\n\nKatoaminen \nKaroliina Kesti vietti iltaa kolmen tuntemansa pojan kanssa Tampereen Villilässä lauantain ja sunnuntain välisenä yönä 30.–31. heinäkuuta 2011. 16- ja 17-vuotiaiden poikien mukaan joukko nautti alkoholia. Kesti lähti aamuyöllä ajamaan skootterilla kohti Lentävänniemessä sijaitsevaa kotiaan. Myöhemmin samana yönä lehdenjakaja löysi Kestin kaatuneen skootterin erään talon pihasta. Kestin vanhemmat tekivät samana päivänä poliisille katoamisilmoituksen. Poliisi oletti aluksi, että Kesti oli eksynyt oudolla seudulla, suistunut mutkassa tieltä ja lähtenyt harhailemaan. Skootterin löytöpaikalta on Likolammin rantaan alle sata metriä.\n\nEtsintä \n \nSkootterin säilytyslaukusta löytyi Kestin käsilaukku ja avaimet, mutta hänen matkapuhelintaan ei tuolloin löydetty. Ensimmäisessä poliisin puhuttelussa Kestin ystävät kertoivat, että yksi heistä ajoi Kestin kanssa skootterilla alkumatkan. Pian selvisi, että Kesti olikin lähtenyt matkaan yksin. Poikia ei rangaistu valehtelemisesta, koska tuossa vaiheessa heitä oli vain puhutettu. Tutkinnanjohtajan mukaan kyse ei ollut virallisesta kuulustelusta.\n\nPoliisi tiedotti 21. elokuuta, että silminnäkijän mukaan Nokiantien linja-autopysäkillä oli ollut henkilöauto pysähtyneenä Kestin katoamisyönä. Autossa oli ollut kuljettaja ja auton edessä kaksi miestä ja skootteri, jonka päällä oli tyttö. Epäilyt kohdistuivat miehiin. Poliisi piti varteenotettavana, että skootterin päällä olisi istunut Kesti. Linja-autopysäkin lähistöllä aloitettiin vapaaehtoisen pelastuspalvelun avustuksella maastoetsinnät. 22. elokuuta poliisi tiedotti tutkivansa tappoa. Maastoetsintä keskeytettiin keskiviikkona 24. elokuuta. Myöhemmin ilmeni, että autohavainto ei liittynyt ajallisesti Kestin katoamiseen.\n\nHeti aluksi poliisi etsi Kestiä Likolammenkadun läheisestä metsiköstä. Poliisi pyysi rajavartiolaitokselta apua vesialueiden etsintään. Suomenlahden merivartiostolla oli vedenalaiseen etsintään sopivaa kalustoa ja sukeltajia sekä poliisikoiria. Sukeltajat löysivät Likolammista 26. elokuuta ruskean tenniskengän. Kun jalkinetta näytettiin Kestin seurassa katoamisiltana olleille pojille ja Karoliinan omaisille, he eivät tuolloin tunnistaneet sitä. Kun Kesti myöhemmin löydettiin lammesta, hänellä oli jalassaan ruskean tenniskenkäparin toinen kenkä. Kenkää ei ollut näytetty Kestin isosiskolle, joka sanoi Kadonneet Suomi -tv-ohjelmassa vuonna 2022, että hän olisi pystynyt tunnistamaan sen. \n\nSeuraava suuri maastoetsintä alkoi sunnuntaina 4. syyskuuta, jolloin etsintäalueina olivat Tesomajärven ympäristö ja Myllypuron alue. Etsinnät laajenivat myös Pyhäjärven ja Vihnusjärven ympäristöihin.\n\nLöytyminen \n\n7. syyskuuta paikallinen asukas teki ilmoituksen Likolammissa kelluvasta ruumiista. Myöhemmin poliisi vahvisti ruumiin olevan Karoliina Kesti. Ruumiista ei löytynyt ulkoisia väkivallan merkkejä ja poliisin mukaan rikoksen mahdollisuus oli erittäin pieni. Tutkinnanjohtajan mukaan mikään ei myöskään viitannut Kestin itsetuhoisuuteen. Ranta on höttöinen ja siinä on vaikea liikkua tai päästä ylös. Kesti oli lampeen jouduttuaan hukkunut ja uponnut mutapohjaisen lammen pohjamutiin. Huonojen etsintäolosuhteiden vuoksi ruumista ei löydetty lammesta heti. Näkyvyys pohjaltaan pehmeässä ja liejuisessa Likolammissa on huono. Lisäksi kylmävetisen lammen veden alhainen lämpötila oli syy siihen, miksi ruumis ei noussut pintaan aiemmin. Kestin matkapuhelin löytyi 16. syyskuuta 2011 Likolammin rannasta.\n\nPoliisi sai tapauksen tutkinnan päätökseen helmikuussa 2012 ja tutkinnassa kävi ilmi, että asiaan ei liity rikosta. Kuolemansyyksi varmistui hukkuminen ja että Kesti hukkui juuri Likolammiin. Varmuudella ei ole tietoa, miksi tai miten Kesti päätyi skootterinsa luota Likolampeen. Kuitenkaan ei ollut viitteitä siitä, että joku ulkopuolinen olisi ollut osallisena hukkumiseen.\n\nJulkisuus \nKatoamistapaus oli viikkojen ajan paljon esillä mediassa.  Kestin katoaminen herätti julkisuudessa runsaasti keskustelua, joka ei ollut aina Karoliinan omaisia kunnioittavaa. Vapaaehtoiset auttoivat etsinnässä ja Vapaaehtoisen pelastuspalvelun kursseille osallistui runsaasti ihmisiä. Yhteisöpalvelu Facebookiin perustetut katoamiseen liittyvät ryhmät saivat tuhansia jäseniä.\n\nKaksi yksityistä rakennusalan liikettä lupasivat Aamulehden välityksellä ratkaisevan vihjeen antajalle palkkion: toinen 10 000 euroa ja toinen tuhat euroa. Alibi-lehti lupasi maksaa 12 000 euron palkkion ratkaisevasta vihjeestä. Poliisi ilmoitti suhtautuvansa palkkioihin periaatteessa myönteisesti, mutta ei halunnut osallistua niiden jakamiseen. Kestin löydyttyä rakennusliikkeet eivät maksaneet palkkiota, koska kuolemaan ei liittynyt rikosta. Alibi kieltäytyi maksamasta, koska vihje ei tullut lehden kautta.\n\nPoliisia arvosteltiin, koska rikostutkinta aloitettiin vasta kolme viikkoa katoamisen jälkeen. Sisäministeri Päivi Räsänen kertoi poliisin toimineen asiallisesti.\n\nHelsingin yliopiston mediatutkija Kaarina Nikusen mukaan tiedotusvälineiden toiminta tuli kyseenalaistaa Kestin tapauksessa. Hänen mielestään uutisointia olisi pitänyt hillitä, mutta toisaalta viestimet auttoivat poliisia etsinnöissä. Suomen psykologiliiton puheenjohtajan Tuomo Tikkasen mukaan Kestin katoaminen kiinnosti, koska se oli inhimillinen kauhukuva siitä, miten lapselle tapahtuu jotain pahaa. Rikosuutisoinnista väitöskirjansa tehneen  Mirka Smolej'n mukaan media seuraa usein ylimitoitetusti tapauksia joissa kadonnut on nuori, vaalea ja kaunis tyttö verrattuna arkisempiin tapauksiin joissa on kadonnut vaikkapa täysi-ikäinen mies. Viestinnän tutkimuksessa ilmiöön viitataan nimellä kadonneen valkoisen naisen syndrooma. Karoliina Kestin tapauksessa nostetta lisäsi myös se, että tapaus kosketti monia ja etsintöihin osallistui runsaasti paikallisia.\n\nKestin muistoksi järjestettiin rukous- ja muistohetki Lielahden kirkossa Tampereella 8. syyskuuta. Ihmiset veivät Kestin löytöpaikalle kymmenkunta muistokynttilää. Kestin äiti kiitti Aamulehdessä tytärtään etsineitä vapaaehtoisia, joita oli useita satoja.\n\nKatoamistapausta käsiteltiin vuonna 2022 Discoveryn Kadonneet Suomi -ohjelmassa.\n\nLähteet\n\nAiheesta muualla \n Karoliina Kestiin liittyvät poliisin tiedotteet\n\n2011\nSuomalaiset katoamistapaukset\nTampereen historia\n35.7 Poliisitoimi"}
{"id": "1095675", "url": "https://fi.wikipedia.org/wiki/Blase%20Joseph%20Cupich", "title": "Blase Joseph Cupich", "text": "Blase Joseph Cupich (s. 19. maaliskuuta 1949 Omaha, Nebraska) on yhdysvaltalainen roomalaiskatolinen piispa ja kardinaali. Hänet vihki papiksi Omahan arkkihiippakuntaan Daniel Eugene Sheehan 16. elokuuta 1975. Hänet nimitettiin Rapid Cityn hiippakunnan johtoon Etelä-Dakotaan 7. heinäkuuta 1998, ja piispaksi konsekroinnin suoritti 21. syyskuuta Harry Joseph Flynn, jota avustivat Elden Francis Curtiss ja Charles Joseph Chaput.\n\n30. kesäkuuta 2010 Cupich sai nimityksen Spokanen piispaksi Washingtoniin, ja hänet asetettiin tähän virkaan 3. syyskuuta. Vuonna 2016 hänet ylennettiin kardinaaliksi.\n\nLähteet\n\nAiheesta muualla \n Catholic Diocese of Spokane: Most Reverend Blase J. Cupich  \n\nYhdysvaltalaiset kardinaalit\nYhdysvaltalaiset katoliset piispat\nVuonna 1949 syntyneet\nElävät henkilöt"}
{"id": "1751927", "url": "https://fi.wikipedia.org/wiki/Lorna%20Simpson", "title": "Lorna Simpson", "text": "Lorna Simpson (s 13. elokuuta 1960 New York, Yhdysvallat) on yhdysvaltalainen taiteilija, joka aloitti valokuvauksessa mutta on sittemmin toiminut myös maalauksien, kollaasien, veistosten ja installaatioiden parissa. Simpson on käsitellyt afroamerikkalaisten asemaa ja heihin kohdistettuja yhteiskunnallisia stereotypioita. Hän on yhdistänyt fragmentoituneisiin valokuviinsa myös tekstiä. Simpsonilta oli vuonna 1990 ensimmäisenä afroamerikkalaisena naisena teoksia Venetsian biennaalissa.\n\nUra taiteilijana \nLorna Simpson syntyi vuonna 1960 Crown Heightsin asuinalueella Brooklynissä ja kasvoi Queensissä. Hänen vanhempansa olivat jamaikalais-kuubalainen Elian ja afroamerikkalainen Eleanor.\n\nSimpson kävi New Yorkissa High School of Art and Designia ja sen jälkeen aloitti opinnot School of Visual Artsissa. Hän opiskeli alkujaan maalaustaidetta mutta vaihtoi sen valokuvaukseen. Hän myös toimi samaan aikaan harjoittelijana Studio Museumissa, missä tutustui muun muassa David Hammonsiin. Simpson suoritti alemman korkeakoulututkinnon 1982 ja matkusteli sen jälkeen Euroopassa ja Afrikassa, missä harjoitteli dokumenttivalokuvausta ja yritti löytää tapoja viedäkseen sen yli kuvaajan ja katsojan tirkistelevän katseen.\n\nSimpson jatkoi opintoja Kalifornian yliopistossa San Diegossa, josta hän valmistui maisteriksi 1985. Siellä hän alkoi löytää omaa tyyliään ja todella kyseenalaistaa dokumenttivalokuvauksen objektiivisuutta. Simpson kokeili erilaisia ideoita ja päätyi yhdistämään tekstiä kuviin. Hänen teoksensa alkoivat olla enemmän käsitteellisiä, ja niiden tyyli muistutti Jenny Holzerin ja Martha Roslerin tyyliä.\n\nSimpson palasi San Diegosta New Yorkiin ja asettui Fort Greenen mustien boheemien ympäristöön. Toiminta oli monitaiteista, ja Simpsonkin oli Rodeo Caldonia -nimisessä teatterikollektiivissa, jossa oli mukana monia naiskuvataiteilijoita, -esiintyjiä ja -näytelmäkirjailijoita.\n\nSimpsonin valokuvissa oli usein afroamerikkalaisia naisia, joiden kasvot on piilossa tai hämärretty. Kohteet esitettiin usein myös takaapäin tai osissa, minkä tarkoituksena oli kuvata mustien vartaloiden historiallista depersonalisointia ja seksualisointia. Simpsonin kommentoi kuvissa myös paljon afroamerikkalaisten naisten kuvausta amerikkalaisessa kultuurissa: esimerkiksi teoksessa You’re Fine, You’re Hired (1988) on afroamerikkalainen nainen makaamassa kyljellään ja tämän vasemmalla puolella lääkärintarkastukseen liittyviä sanoja ja oikealla puolella sanat ’Secreatarial’ ja ’Position’.\n\nSimpsonin töitä alkoi 1980-luvulla olla esillä yksityisnäyttelyissä, ja vuonna 1990 hänen töitään oli ensimmäisenä afroamerikkalaisena naisena Venetsian biennaalissa. Samana vuonna Museum of Modern Artissa oli myös Simpsonin yksityisnäyttely.\n\nSimpson alkoi 1990-luvun puolivälissä kokeilla valokuvauksen lisäksi muita taidemuotoja, ettei tulisi viitatuksi vain tietyn muodon yhteydessä. Hän kiinnostui erityisesti videoinstallaatioista. Tällainen on esimerkiksi Corridor (2003), joka rinnastaa kahden afroamerikkalaisen elämää ja yhdistää näiden eristyneisyyden tunnetta. Teoksen toinen nainen on Yhdysvaltain sisällissodan aikainen karannut orja ja toinen tylsistynyt kotirouva 1900-luvun puolivälistä.\n\nSimpson lähti 2000-luvulla jälleen uusiin suuntiin, ja vuonna 2015 Venetsian biennaalissa oli esillä hänen moniosaisia maalauksiaan. Työssä Three Figures (2014) on valokuvia, joiden päällä on mustetta ja akryyliä. Simpson on tehnyt myös veistoksia ja kollaaseja. Unanswerable-sarjassa (2018) on valokuvia, jotka on kerätty Jet- ja Ebony-lehdistä. Ne on yhdistetty absurdeilla tavoilla.\n\nLähteet\n\nAiheesta muualla \n\nLorna Simpson Studio \nSimpson Artnet-sivustolla \n\nYhdysvaltalaiset valokuvaajat\nKäsitetaiteilijat\nVuonna 1960 syntyneet\nElävät henkilöt"}
{"id": "1697167", "url": "https://fi.wikipedia.org/wiki/Wilsonin%20oireyhtym%C3%A4", "title": "Wilsonin oireyhtymä", "text": "Wilsonin oireyhtymä eli käänteis-T3-oireyhtymä tai rT3-dominanssi on tila, jossa elimistö tuottaa tarpeettomasti enemmän trijodityroniinin eli T3-hormonin inaktiivista rT3-muotoa kuin biologisesti aktiivista muotoa.\n\nOireet \nKäänteis-T3-oireyhtymä saattaa aiheuttaa voimakasta väsymystä ja uupumusta, jatkuvaa painonnousua, kroonista kipua, aineenvaihdunnan hidastumista, masennusta, ahdistusta ja/tai kaksisuuntaisen mielialahäiriön oireita taikka muita tyypillisiä kilpirauhasen vajaatoiminnan oireita.\n\nSyyt \nTerveiden ihmisten maksa tuottaa kilpirauhashormonin varastomuodosta T4 yleensä enemmän aktiivista T3-hormonia kuin tehotonta rT3-hormonia. Voimakas stressi heikentää kuitenkin aktiivisen kilpirauhashormonin muodostumista siten, että tehotonta hormonia alkaa muodostua liikaa. Tätä pidetään suojamekanismina, jonka avulla elimistö hidastaa aineenvaihduntaansa. Erään teoria mukaan liiallinen rT3-hormonin tuotanto saattaa jäädä päälle senkin jälkeen kun stressi on jo poistunut. Tällaista saattaa ilmetä esimerkiksi sen jälkeen, kun pitkään hometalossa asuneen potilaan oireet eivät väisty, vaikka hän on muuttanut puhtaisiin tiloihin. Riskiryhmässä ovat etenkin potilaat, jolla on geneettisestä polymorfismista johtuva 2-deiodinaasientsyymin toimintahäiriö. Kyseinen entsyymi säätelee tyroksiinin muuntumista trijodityroniiniksi.\n\nHoito \nJotkut lääkärit ovat hoitaneet Wilsonin oireyhtymästä kärsiviä potilaita menestyksekkäästi niin sanotulla T3-monoterapialla eli antamalla potilaille pelkkää aktiivista kilpirauhashormonia (trijodityroniinia). Toiset yhdistävät T3-monoterapiaan myös ravintolisiä ja ravitsemusneuvontaa.\n\nSosiaali- ja terveysalan lupa- ja valvontavirasto Valvira on rajoittanut potilaiden hoitoa T3-hormonilla kieltämällä seitsemää lääkäriä hoitamasta enää kilpirauhaspotilaita. Valvira on määrännyt kilpirauhaspotilaiden hoitamiskiellon jopa yhdelle kokeneelle sisätauteihin erikoistuneelle lääketieteen tohtorille. Lisäksi Valvira on kohdistanut muunlaisia rankaisutoimia yhteensä kahteenkymmeneen kilpirauhaspotilaita hoitavaan lääkäriin, vaikka yhdestäkään T3-hormonilla hoidetusta potilaasta ei ole tehty potilasvahinkoilmoitusta. Tuhannet potilaat ovat jääneet kiellon vuoksi ilman T3-lääkitystä.\n\nValvira on ilmoittanut julkisuudessa, ettei se ole kieltänyt T3-monoterapiaa, vaan ainoastaan monoterapian \"liiallisen\" käytön.\n\nKritiikkiä \nSisätautilääkäri Pertti Mustajoen mukaan Wilsonin oireyhtymälle ei olisi olemassa \"mitään lääketieteellisin tutkimuksin varmistettuja perusteita\". Mustajoki on lisäksi varoittanut, että jos rT3-hormonin suuri määrä johtuu jostain yleissairaudesta, suurten T3-hormonimäärien antaminen saattaa olla jopa hengenvaarallista.\n\nLiitännäissairaudet \nME-tautia sairastavilla esiintyy tavallista enemmän Wilsonin oireyhtymää ja on mahdollista, että Wilsonin oireyhtymä diagnosoidaan virheellisesti ME-taudiksi.\n\nLähteet\n\nOireyhtymät"}
{"id": "380053", "url": "https://fi.wikipedia.org/wiki/Maserati%20Bora", "title": "Maserati Bora", "text": "Maserati Bora (Tipo 117) on Maseratin vuosina 1971-1980 valmistama kaksipaikkainen coupé. Pian yhtiön omistuksen siirryttyä Citroënille vuonna 1968, Maseratin toimitusjohtaja Guy Malleret esitti ehdotuksen kaksipaikkaisesta keskimoottorisesta superautosta. Ensimmäinen prototyyppi valmistui vuonna 1969 ja valmis malli esiteltiin Geneven autonäyttelyssä 1971. Auton muotoili Giorgetto Giugiaro. Sitä valmistettiin 4,7-litraisella moottorilla 289 kappaletta ja 4,9-litraisella 235 kappaletta.\n\nBoran sisarmalli Maserati Merak käyttää pienempää V6-moottoria, joka on käytössä myös Citroën SM:ssa.\n\nVarustelu \nAutossa on nahkaiset kuppipenkit, kojelauta, oviverhoilut ja keskikonsoli. Sähköikkunat ovat vakiovaruste, mutta ilmastointi lisävaruste. Kuljettajan penkissä on korkeussäätö, ei etäisyyssäätöä koska polkimet ja ohjauspyörä saadaan säädettyä haluttuun asentoon.\n\nTekniikka \nAutossa on itsekantava teräskori ja teräsputkirunko. Ensimmäisenä maantieajoon tarkoitettuna Maseratina sen joka pyörä on erillisjousitettu kierrejousin ja teleskooppi-iskunvaimentimin. Citroënin korkeapainehydrauliikkaa käytettiin jarruissa, ohjauksen tehostamisessa, läppävaloissa, ohjauspyörän säätämisessä, kytkimessä ja säädettävissä polkimissa.\n\nKehitys \nAutolle tehtiin tuotantokauden aikana vain hyvin pieniä muutoksia, joten eri vuosimallien erottaminen toisistaan on hankalaa.\n\nMoottorit \n4,7 (4 719 cm³) - 310 hv @ 6 000 r/min\n4,9 - 300 hv @ 6 000 r/min (Yhdysvaltojen versio)\n4,9 (4 930 cm³) - 320 hv @ 5 500 r/min\n\nLähteet\n\n The Bora\n\nBora\n1970-luvun autot\n1980-luvun autot"}
{"id": "651136", "url": "https://fi.wikipedia.org/wiki/Renate%20Dorrestein", "title": "Renate Dorrestein", "text": "Renate Dorrestein (25. tammikuuta 1954 Amsterdam, Alankomaat – 4. toukokuuta 2018) oli hollantilainen kirjailija ja toimittaja. Hän sai Annie Romein -palkinnon 1993 koko tuotannostaan. Hän aloitti toimittajanuransa Panorama-nimisessä lehdessä, ja hänen esikoisteoksensa Buitenstaanders ilmestyi 1983. Hänen sisarensa itsemurha on vaikuttanut merkittävällä tavalla hänen teoksiinsa.\n\nHän kuoli ruokatorven syöpään 64-vuotiaana.\n\nTeokset \n  Buitenstaanders, 1983 \n  Vreemde streken, 1985 \n  Noorderzon, 1986 \n  Een nacht om te vliegeren, 1987 \n  Korte metten, 1988 \n  Het perpetuum mobile van de liefde, 1988 \n  Vóór alles een dame, 1989 \n  Het hemelse gerecht, 1991 \n  Ontaarde moeders, 1992\n3  Heden ik, 199 \n  Een sterke man, 1994 \n  Verborgen gebreken, 1996, teoksen pohjalta on  Paula van der Oest ohjannut 2004 elokuvan\n  Want dit is mijn lichaam, 1997\n  Een hart van steen, 1998 \n  Het geheim van de schrijver, 2000 \n  Zonder genade, 2001  \n  Het duister dat ons scheidt, 2003 \n  Zolang er leven is, 2004\n  Mijn zoon heeft een seksleven en ik lees mijn moeder Roodkapje voor, 2006 \n  Echt sexy, 2007\n  Laat me niet alleen, 2008\n  Is er hoop, 2009\n  Heiligenlevens en bananenpitten, 2009\n  De leesclub, 2010\n  De stiefmoeder, 2011\n  De zondagmiddagauto, 2012\n  De blokkade, 2013\n  Nott Won't Sleep, 2013, iPad\n  Liever horen we onszelf, 2014\n  Weerwater, 2015\n\nSuomennetut teokset \nKivisydän. Alkuteos Een hart van steen, suom. Kirsti Nikkanen. Like 2000. ISBN 951-578-721-1\nPojallani on seksielämä ja minä luen äidille Punahilkkaa. Alkuteos: Mijn zoon heeft een seksleven en ik lees mijn moeder Roodkapje voor, suom. Titia Schuurman. WSOY 2009. ISBN 978-951-0-34285-5\n Lainaa vain. suom. Sanna van Leeuwen. WSOY 2011. ISBN 978-951-0-36552-6\n\nLähteet\n\nAiheesta muualla \nRenate Dorresteinin sivusto \n\nAlankomaalaiset kirjailijat\nVuonna 1954 syntyneet\nVuonna 2018 kuolleet"}
{"id": "1445468", "url": "https://fi.wikipedia.org/wiki/Brandi%20Love", "title": "Brandi Love", "text": "Brandi Love (oik. Tracey Lynn Livermore, s. 29. maaliskuuta 1973 Raleigh, Pohjois-Carolina) on yhdysvaltalainen pornonäyttelijä. Pornoelokuvissa näyttelemisen hän aloitti vuonna 2004.\n\nLähteet\n\nViitteet \n\nYhdysvaltalaiset pornonäyttelijät\nVuonna 1973 syntyneet\nElävät henkilöt"}
{"id": "294511", "url": "https://fi.wikipedia.org/wiki/Blood%20Ceremony%20Films", "title": "Blood Ceremony Films", "text": "Blood Ceremony Films on riippumaton pääkaupunkiseudulla toimiva, lähinnä kauhueroottisia elokuvia tuottava ryhmä. Elokuvien ohjaajana ja tuottajana toimii Sami Haavisto. Ryhmä koostuu kokonaan vapaaehtoisista henkilöistä, eikä kenellekään heistä makseta palkkaa. Ryhmässä on noin 150 jäsentä (joista 50 aktiivista) ja jäsenistö koostuu harrastajista alan ammattilaisiin.\n\nRyhmän elokuvista on ollut arvosteluja useissa elokuva-alan lehdissä ja sitä on myös haastateltu Subtv:lla lokakuussa 2004.\n\nVuonna 2008 ryhmä alkoi julkaista neljä kertaa vuodessa ilmestyvää Blood Ceremony Magazine -lehteä, joka käsittelee muun muassa kauhu-, gore-, roska- ja independent-elokuvia. Samana vuonna ryhmä allekirjoitti levityssopimuksen englantilaisen Redemption Filmsin kanssa Blood Ceremonyn kolmen ensimmäisen elokuvan julkaisemisesta DVD:llä kansainvälisesti.\n\nElokuvat\n Desire of the Innocent Blood (2002) (74 min)\n Rites of Blood (2004) (98 min)\n Succubus (2006) (95 min)\n Black Blooded Brides of Satan (2009)\n The Curse of the Witches Blood (2016)\n\nKirjallisuutta\n\nLähteet\n\nAiheesta muualla\n Blood Ceremony Filmsin Internet-sivut \n\nSuomalaiset elokuvayhtiöt\nKauhuelokuvat\nErotiikka\nSuomalaiset lehdet"}
{"id": "1748420", "url": "https://fi.wikipedia.org/wiki/Caroline%20Nordengrip", "title": "Caroline Nordengrip", "text": "Caroline Nordengrip (s. 1980) on ruotsalainen Ruotsidemokraatit-puolueen poliitikko.\n\nNordengrip on toiminut politiikan ulkopuolella tuotespesialistina. Hän istui Ruotsin valtiopäivien edustajana vuosina 2018–2022. Hänet valittiin Länsi-Götanmaan läänin eteläisestä vaalipiiristä. Nordengrip teki Ruotsin valtiopäivillä töitä puolustusvaliokunnan jäsenenä. Hän ilmoitti huhtikuussa 2023 tulleensa hyväksytyksi vapaaehtoiseksi taistelijaksi Ukrainan armeijan riveissä. Nordengrip kertoi Borås tidningille työn puolustusvaliokunnassa Venäjän suurhyökkäyksen alkaessa 2022 vaikuttaneen hänen haluunsa liittyä Ukrainan joukkoihin. Hän myös ilmoitti päätöksen olleen vaikeampi hänen perheelleen kuin hänelle itselleen.\n\nLähteet \n\nRuotsin kansanedustajat\nRuotsidemokraattien poliitikot\nVuonna 1980 syntyneet\nElävät henkilöt"}
{"id": "933542", "url": "https://fi.wikipedia.org/wiki/Ven%C3%A4j%C3%A4n%20keisarillinen%20kaarti", "title": "Venäjän keisarillinen kaarti", "text": "Venäjän keisarillinen kaarti (, myös \"henkikaarti\") oli Venäjän keisarikunnan (1721–1917) aikainen hallitsijan oma sotaväki, jonka joukko-osastot perustettiin alkujaan tsaarin henkivartiojoukoiksi, mutta joita alettiin sittemmin hyödyntämään myös varsinaisilla sotakentillä armeijan eliittijoukkoina. Kaartiin lukeutuvien joukko-osastojen määrä lisääntyi ajan mittaan niin, että se oli 1900-luvulle tultaessa kasvanut jo valtaisaksi 140 000 sotilaan omaksi armeijakunnaksi eli Kaartin armeijakunnaksi, joka sisälsi erityyppisiä jalka- ja ratsuväen joukko-osastoja sekä tykistöä.\n\nPääosa kaartista oli sijoitettuna keisarikunnan pääkaupunkiin Pietariin, jossa sen joukko-osastot suorittivat kunnia-, edustus- ja vartiotehtäviä hallitsijaperheelle sekä huolehtivat samalla kaupungin puolustamisesta.\n\nNimitys \nUlkoisiin kaartinjoukkoihin lukeutuvista joukko-osastoista käytettiin venäjäksi yhteisnimitystä Leib-Gvardija (Лейб-Гвардия), \"henkikaartit\". Nimen pohjana on saksankielen sana Leib (\"keho\", \"henkiruumis\"). Nimen yksikkömuoto Leib-Gvardii () eli \"henkikaarti\" tulee kyseeseen, kun viitataan ainoastaan yksittäiseen kaartin joukko-osastoon (esim. Henkikaartin ratsurykmentti). Suomen suuriruhtinaskunnassa keisarillisen kaartin sotaväestä oli käytössä useitakin nimityksiä, kuten (Keisarin) Henkikaarti, Henkivartiokaarti tai Henkivartioväki.\n\nAlkuperä \nVenäjän ensimmäiset länsimaisittain organisoidut hallitsijan henkivartiojoukot syntyivät Pietari I:n aloitteesta 1600-luvun lopulla korvaamaan Venäjän aiempi, poliittisesti vaaralliseksi muodostunut ja epäluotettava maan vanhempi sotaväki, streltsit. Vuonna 1682 Pietari majoittui äitinsä kanssa Moskovan ulkopuolella sijainneeseen Izmailovon kylään, jossa sijaitsi Romanov-suvun omistamat tilat. Pietari kävi sieltä käsin Preobraženskojen kylässä, jossa hän muodosti harjoittelumielessä oman leikkiarmeijansa () oppiakseen modernia eurooppalaista sodankäyntiä. Leikkiarmeija koostui Pietarin nuoruuden ystävistä, nuorista aatelispojista ja hänen isänsä hovin palvelijoista. Aikaa myöten Pietari ja hänen kumppaninsa kasvoivat ja sotaleikeistä tuli monimutkaisempia ja realistisempia, ja niihin haettiin sotilasneuvonantajiksi ja komentajiksi ulkomaisia upseereita, joista tuli joukkojen vakinaista upseerikuntaa.\n\nVapaaehtoisten kasvattaessa leikkiarmeijan vahvuutta, Pietari I:n päätti perustaa toisen vastaavanlaisen sotilasyksikön läheiseen Semjonovskojen kylään. Miesmäärän jatkaessa kasvuaan, alkujaan vaatimattomana leikkiarmeijana syntyneestä sotajoukosta voitiin lopulta vuonna 1687 organisoida kokonaiset omat rykmenttinsä eli Preobraženskin ja Semjonovin jalkaväkirykmentit, jotka saivat nimensä perustamiskyliensä mukaan. Pietarin luoma leikkiarmeija turvasi hänen asemansa tulevana hallitsijana maan 1600-luvun lopun epävarmoissa poliittisissa olosuhteissa ja tukivat häntä kapinoivaa, vallankaappausta yrittävää streltsiä vastaan. Preobraženskin ja Semjonovin rykmenteistä tuli Venäjän keisarillisen armeijan ensimmäiset länsimaalaisittain organisoidut, varustetut ja puetut sotilasyksiköt, jotka toimivat malleina myöhemmin luoduille joukko-osastoille.\n\n1700-luku \nVuonna 1700 Preobraženskin ja Semjonovin rykmentit saivat kumpikin arvonimen \"Henkikaarti\" ilmentämään niiden statusta ja erityisroolia hallitsijan lähimpinä ja luotettavimpina henkilökohtaisina sotajoukkoina vallitsevan eurooppalaisen tavan mukaisesti. Nämä kaksi maan vanhinta kaartinrykmenttiä olivat pohjana Venäjän myöhemmälle keisarilliselle kaartille, joka syntyi Pietari I:n ottaessa käyttöön länsimaisen hallitsijatittelin \"keisari\", jolloin tsaarin kaartinosastoista tuli nyt keisarin kaartia.\n\nAlkujaan henkikaartit oli tarkoitettu turvaamaan hallitsijaa poliittisilta vihollisilta, attentaateilta ja estämään vallankaappaukset, mutta itse asiassa kaartin upseerit ottivat osaa Venäjän 1700-luvun palatsivallankumouksiin. 1700-luvulla kaartinjoukkojen katsottiin olevan Pietariin sijoitettuja ja siellä toimivia hallitsijan henkilökohtaisia henkivartiojoukkoja, jotka esiintyivät lähinnä näyttävinä armeijan \"malliosastoina\" Pietarissa pidetyissä paraatikatselmuksissa. Ne osallistuivat kuitenkin Venäjän 1700-luvulla Turkkia ja Ruotsia vastaan käymiin sotiin, joissa ne kasvattivat taistelukokemusta. Kunniavartioita ja seremonioita varten perustettiin vuonna 1724 erityisen arvostettu Kavaljeerikaartin komppania. Aikaväleillä 1764–1796 ja 1799–1800 se oli nimeltään Kavaljeerikaartin eli Chevalier-kaarin armeijakunta ja vuodesta 1800 Kavaljeerikaartin rykmentti.\n\n1800-luku \n1800-luvun alussa kaartista alkoi muodostua Venäjän armeijan taistelumoraalia sotakentillä tukeva selkäranka Napoleonia vastaan käydyissä sodissa. Kaartin koko oli kasvanut nyt jo niin suureksi, että siitä voitiin vuonna 1812 muodostaa oma armeijakuntansa eli Kaartin armeijakunta. Lisäksi kaarti päätettiin vuonna 1813 jakaa kahteen arvoluokkaan: ne joukko-osastot jotka olivat saaneet kaartin statuksen ennen vuotta 1813 luettiin nyt osaksi Vanhaa kaartia, kun taas vuonna 1813 kaartin statuksen saaneet joukko-osastot saivat Nuoren kaartin arvon. Mallia tämänkaltaiseen kaartin sisäiseen jaotteluun Aleksanteri I oli ottanut Napoleon I:n muodostamasta Ranskan keisarillisesta kaartista. Tästä lähin Venäjän armeijan joukko-osasto, joka saisi keisarilta kaartin statuksen, tulisi aina ensin osaksi Nuorta kaartia ja vasta ajan myötä, taisteluansioidensa kautta mahdollisesti osaksi kaikkein halutuinta Vanhaa kaartia.\n\nErityisasema \nVenäjän keisarillisesta kaartista puhuttaessa on korostettava sen ja maan tavallisen riviarmeijan välistä eroa, sillä kaarti oli kaikin tavoin Venäjän armeijan kaikkein laadukkainta, arvostetuinta ja hienointa osaa. Se oli keisarillisen Venäjän armeijan eliittijoukkoa, johon valikoitiin miehiä ympäri laajaa valtakuntaa. Kaartin joukko-osastot oli varustettu, aseistettu ja vaatetettu maan riviarmeijaa laadukkaammin ja näyttävämmin, ja niitä kouluttivat ja johtivat arvostettujen sotakoulujen parhaat oppilaat.\n\nVaikka keisarillinen kaarti oli muutamaa erityisroolissa olevaa osastoa lukuun ottamatta avoin kaikille, siinä palveli kuitenkin tavallista riviarmeijaa enemmän aatelisperheiden miehiä, ja näin oli laita erityisesti kaartin ratsuväen tapauksessa. Tämä seikka antoi kaartin ratsuväen jo valmiiksi korkealle statukselle vielä erityisen aristokraattisen leiman. Kaartin joukko-osastot nauttivat keisarillisen perheen jäsenten suojeluksesta (kukin perheen jäsenistä toimi ainakin yhden kaartin joukko-osaston kunniapäällikkönä) ja monista erityisoikeuksista ja -vapauksista, kuten paremmasta palkasta, elinoloista ja muista etuisuuksista. Palveleminen jossakin kaartin joukko-osastoista avasi myös ovia korkeisiin siviilipuolen virkoihin ja nosti ylipäätään henkilön sosiaalista arvoasemaa Venäjän keisarikunnan aikaisessa yhteiskunnassa.\n\nLuonnollisesti kaiken tämän vastapainona tuli kaartin maan tavallista riviarmeijaa suurempi vaatimustaso, joka heijastui koulutukseen ja sotilaalliseen kyvykkyyteen. Riviarmeija saattoi taistelutilanteeseen jouduttuaan käyttäytyä arvaamattomasti, mutta kaartilta odotettiin aina kunnon suoritusta, kurinalaisuutta, urhoollisuutta ja taistelutahtoa.\n\nOrganisaatio \nSeuraavassa keisarilliseen kaartiin kuuluneet sotilasyksiköt vuoden 1914 alussa:\n\nKaartin armeijakunta, Pietarin sotilaspiiri \n1. Kaartin jalkaväkidivisioona. Tukikohta: Pietari, Fontanka\n 1. Kaartin jalkaväkiprikaati\n Henkikaartin Preobraženskin rykmentti\n Henkikaartin Semjonovin rykmentti\n 2. Kaartin jalkaväkiprikaati\n Henkikaartin Izmailovon rykmentti\n Henkikaartin jääkärirykmentti\n Henkikaartin 1. tykistöprikaati\n\n2. Kaartin jalkaväkidivisioona. Tukikohta: Pietari, Fontanka\n 3. Kaartin jalkaväkiprikaati\n Henkikaartin Moskovan rykmentti\n Henkikaartin krenatöörirykmentti\n 4. Kaartin jalkaväkiprikaati\n Henkikaartin Paavalin rykmentti\n Henkikaartin suomenmaalainen rykmentti\n Henkikaartin 2. tykistöprikaati\n\nKaartin tarkk'ampujaprikaati. Tukikohta: Pietari, Fontanka\n Henkikaartin 1. Hänen majesteettinsa (H. M.) tarkk'ampujarykmentti\n Henkikaartin 2. Tsarskoje Selon tarkk'ampujarykmentti\n Henkikaartin 3. Hänen majesteettinsa tarkk'ampujarykmentti (vuoteen 1905: Henkikaartin 3. Suomen tarkk'ampujapataljoona)\n Henkikaartin 4. Keisarillisen perheen tarkk'ampujarykmentti\n Kaartin tarkk'ampujien tykistöpatteristo\n\n1. Kaartin ratsuväkidivisioona. Tukikohta: Pietari, Fontanka\n 1. Kaartin ratsuväkiprikaati\n H. M. keisarinna Maria Fjodorovnan chevalierkaartin rykmentti\n Henkikaartin ratsurykmentti\n 2. Kaartin ratsuväkiprikaati\n Henkikaartin Hänen majesteettinsa kyrassieerirykmentti\n Henkikaartin H. M. keisarinna Maria Fjodorovnan kyrassieerirykmentti\n 3. Kaartin ratsuväkiprikaati\n Henkikaartin Hänen majesteettinsa kasakkarykmentti\n Henkikaartin Hänen Keisarillisen Korkeutensa (H.K.K.) perintöruhtinas tsarevitšin atamaani-rykmentti\n Henkikaartin yhdistetty kasakkarykmentti\n 1. Henkikaartin ratsutykistöpatteristo\n 1. Hänen majesteettinsa tykistöpatteri\n 4. H.K.K. perintöruhtinas tsarevitšin tykistöpatteri\n 6. Donin hänen majesteettinsa tykistöpatteri\n\n2. Kaartin ratsuväkidivisioona. Tukikohta: Pietari, Fontanka\n 4. Kaartin ratsuväkiprikaati\n Henkikaartin ratsukrenatöörirykmentti\n Henkikaartin H. M. keisarinna Aleksandra Fjodorovnan ulaanirykmentti\n 5. Kaartin ratsuväkiprikaati\n Henkikaartin suuriruhtinatar Maria Pavlovnan rakuunarykmentti\n Henkikaartin Hänen majesteettinsa husaarirykmentti\n 2. Henkikaartin ratsutykistöpatteristo\n 2. General-Feldzeugmeister suuriruhtinas Mihail Nikolajevitšin tykistöpatteri\n 5. H.K.K. suuriruhtinas Mikael Aleksandrovitšin tykistöpatteri\n\n23. armeijakunta, Varsovan sotilaspiiri \n3. Kaartin jalkaväkidivisioona. Tukikohta: Varsova\n 5. Kaartin jalkaväkiprikaati\n Henkikaartin Liettuan rykmentti\n Henkikaartin Käkisalmen, Itävallan keisarin rykmentti\n 6. Kaartin jalkaväkiprikaati\n Henkikaartin Pietarin, kuningas Fredrik Vilhelm III:n rykmentti\n Henkikaartin Volynian rykmentti\n Henkikaartin 3. tykistöprikaati\n\nErillinen Kaartin ratsuväkiprikaati. Tukikohta: Varsova\n Henkikaartin Hänen majesteettinsa ulaanirykmentti\n Henkikaartin Grodnon, suuriruhtinas Pavel Aleksandrovitšin husaarirykmentti\n 3. H.K.K. suuriruhtinas Georgi Mihailovitšin tykistöpatteri\n\nKaartin armeijakunnasta riippumattomat osastot \nSeuraavat osastot oli liitetty kaartiin, mutta niitä johdettiin erillään kaartin armeijakunnasta.\n\nKeskushallinnon alaisuudessa:\n Kaartin reserviratsuväkirykmentti\n Kaartin kenttäsantarmieskadroona\n Henkikaartin sapööripataljoona\n Kaartin rautatierykmentti\n Kaartin ekipaasi\n Kaartin ilmailujoukkojen lentoeskadroona\n\nKeisarillisen päämajan komentajan alaisuudessa:\n Hänen keisarillisen majesteettinsa henkilökohtainen kasakkasaattue\n\nPalatsin komendantin toimivallan alaisuudessa:\n Hänen keisarillisen majesteettinsa henkilökohtainen yhdistetty jalkaväkirykmentti\n\nKeisarillisen hovimarsalkan alaisuudessa:\n Palatsin krenatöörikomppania\n\nSotilasarvot \nVanhan kaartin upseerit olivat automaattisesti kaksi sotilasarvoa ja nuoren kaartin upseerit yhden sotilasarvon riviarmeijan upseereita korkeammalla; myöhemmin tämä muuttui niin että kaikki kaartin upseerit olivat automaattisesti vain yhden sotilasarvon riviarmeijan sotilaita korkeammalla.\n\nLähteet\n\nAiheesta muualla \n Bibliotekar.ru - Venäjän armeijan univormumallit, 1910"}
{"id": "418472", "url": "https://fi.wikipedia.org/wiki/Akvaariorakkaus", "title": "Akvaariorakkaus", "text": "Akvaariorakkaus on vuonna 1993 valmistunut Claes Olssonin ohjaama suomalainen elokuva. Se perustuu Anna-Leena Härkösen romaaniin Akvaariorakkautta.\n\nJuoni\nElokuva kertoo tarjoilijasta Saarasta, joka on seksuaalisuudestaan tietoinen ja sillä miehiä härnäävä. Saara tapaa toimittajan nimeltään Joni, jonka luokse hän muuttaa asumaan.\n\nNäyttelijät\nTiina Lymi\nNicke Lignell\nMinna Pirilä\nSatu Silvo\nSanna Saarijärvi\nAntti Virmavirta\nMaria Sid\n\nPalkinnot ja tunnustukset\nElokuva on saanut seuraavat Jussit:\nnaispääosa: Tiina Lymi\nmusiikki: Yari\nlavastus: Minna Santakari\n\nLähteet \n\nVuoden 1993 suomalaiset elokuvat\nSuomalaiset draamaelokuvat\nSuomalaiset romaaneihin perustuvat elokuvat\nClaes Olssonin ohjaamat elokuvat"}
{"id": "302241", "url": "https://fi.wikipedia.org/wiki/David%20Hampshire", "title": "David Hampshire", "text": "David Alan Hampshire (29. joulukuuta 1917 Derby, Derbyshire – 25. elokuuta 1990 Newton Solney, Derbyshire) oli brittiläinen kilpa-autoilija. Hän syntyi Mickleoveryssa, Derbyssä, Derbyshiressä ja kuoli Newton Sloneyssa, Etelä-Derbyshiressa. Yhtiönjohtajana Hampshirella oli varaa rahoittaa omia kilpa-autoprojektejaan, ja hän osallistui kahteen Formula 1 -sarjan osakilpailuun, jotka molemmat olivat kaudella 1950. Hän ei saavuttanut kummastakaan kilpailusta yhtään MM-pistettä.\n\nHampshire ajoi myös sarjan ulkopuolisissa kilpailuissa, joista parhaana tuloksena oli voitto vuonna 1950 Nottingham Trophy Grand Prix'stä Maserati-tallin autolla.\n\nFormula 1 -tulokset\n\nLähteet\n\nBrittiläiset Formula 1 -kuljettajat\nVuonna 1917 syntyneet\nVuonna 1990 kuolleet"}
{"id": "376612", "url": "https://fi.wikipedia.org/wiki/Gianfranco%20Comotti", "title": "Gianfranco Comotti", "text": "Gianfranco \"Franco\" Comotti (24. heinäkuuta 1906 Brescia, Italia– 10. toukokuuta 1963 Bergamo, Italia) oli italialainen kilpa-autoilija.\n\nComotti osallistui Grand Prix -kilpailuihin ensimmäistä kertaa vuoden 1928 Italian Grand Prix'ssa Talbotilla. Myöhemmin, noin vuoden 1930 aikoihin, hän siirtyi Alfa Romeolle. Alfa Romeolla hän voitti vuoden 1933 Napolin Grand Prix'n. Autonaan hänellä oli Alfa Romeo 2600. Seuraavana vuonna hän voitti Ranskassa ajetun Grand Prix du Comminges'n. Toisen maailmansodan aikaisten vakoojan tehtävien jälkeen Comotti työskenteli öljyteollisuudessa, kunnes siirtyi Talbot-Lago-talliin.\n\nFormula 1 -sarjaan Comotti osallistui kausilla 1950 ja 1952. Kaudella 1950 hän osallistui vain yhteen kilpailuun Maserati-autolla. Kaudella 1952 hän osallistui niin ikään vain yhteen kilpailuun, mutta tällä kertaa autona oli Ferrari. Vuoden 1950 kilpailu päättyi keskeytykseen ja hän oli kahdestoista vuoden 1952 kilpailussa, joten pisteitä Comotti ei F1-urallaan saavuttanut ollenkaan.\n\nComotti oli yksi yhdeksästä Club international des anciens pilotes de Grand Prix F1 -kerhon perustajista vuonna 1962. Hän oli naimisissa kilpa-autoilija Anna Maria Peduzzin kanssa ja pariskunta ajoi myös yhteisiä kilpailuja, muun muassa Mille Migliaa.\n\n10. toukokuuta 1963 hän kuoli 56-vuotiaana.\n\nFormula 1 -tulokset\n\nLähteet \n\nItalialaiset Formula 1 -kuljettajat\nVuonna 1906 syntyneet\nVuonna 1963 kuolleet"}
{"id": "951089", "url": "https://fi.wikipedia.org/wiki/Diego%20Natale%20Bona", "title": "Diego Natale Bona", "text": "Diego Natale Bona (11. joulukuuta 1926 Castiglione Tinella – 29. huhtikuuta 2017) oli italialainen roomalaiskatolinen piispa. Hänet vihittiin papiksi 8. lokakuuta 1950 ja nimitettiin Porto e Santa Rufinan suburbikaarisen hiippakunnan piispaksi 9. marraskuuta 1985. Piispaksi vihkiminen seurasi 1. joulukuuta. Pääkonsekraattorina toimi Ugo Poletti, jota avustivat Ennio Appignanesi ja Clemente Riva. \n\nSaatuaan uuden nimityksen 17. tammikuuta 1994 Bona siirtyi Saluzzon piispaksi, jona hän toimi, kunnes jäi eläkkeelle 16. huhtikuuta 2003.\n\nLähteet \n\nItalialaiset piispat\nKatoliset piispat\nVuonna 1926 syntyneet\nVuonna 2017 kuolleet"}
{"id": "360849", "url": "https://fi.wikipedia.org/wiki/WLAN-verkot%20Suomessa", "title": "WLAN-verkot Suomessa", "text": "WLAN-verkot Suomessa koostuvat yksityisistä ja julkisista langattomista verkoista. Verkot ovat avoimia tai suljettuja. Yksityisiä suljettuja verkkoja ovat mm. hotellien asiakkailleen tarjoamat verkot ja yksityisiä avoimia verkkoja ovat jotkin ravintoloiden ja kahviloiden asiakkailleen tarjoamat verkot. Julkisia suljettuja verkkoja on eri laitoksissa ja julkiset avoimet verkot ovat yleensä kirjasto- ja yliopistolaitoksen ylläpitämiä.\n\nKattavuus\nHallituksen tietoyhteiskuntaohjelman mobiilityöryhmä ehdotti, että kuntien tietotekniikkapanostusten lisäksi olisi koko maahan saatava avoin langaton verkko vuoteen 2010 mennessä. Maanlaajuista palvelua on tällä hetkellä vain GPRS-palvelut matkapuhelinoperaattoreiden verkoissa, mutta ongelmaksi niissä nähdään hitaus ja heikot vasteajat.\n\nMerkittävimmät verkot Suomessa\n\nKansainväliset verkot\nKansainvälisistä kaupallisista verkoista esimerkkinä myös Suomessa toimiva TeliaSonera HomeRun. Tukiasemia löytyy esimerkiksi lentokentillä, käyttömaksut ovat korkeita ja suunnattu yrityskäyttäjille. TeliaSonera HomeRun muodostui kun Soneran vastaava wGate-palvelu yhdistettiin tuotenimenä Telian HomeRun-palveluksi.\n\nKunnalliset verkot\nLangattomien verkkojen tehtävästä kunnallisena palveluna käydään laajaa keskustelua. Oulun panOULU on esimerkki laajasta ja kattavasta julkisesta avoimesta verkosta, kun taas Helsingissä avoimen verkottamisen laajentaminen on ollut kunnallispoliittinen keskustelun aihe lähinnä siksi, että siellä on myös runsaasti yksityistä tarjontaa, mihin ei ole haluttu kaupungin vaikuttavan tarjoamalla julkisia avoimia verkkoja nykyistä laajemmin.\n\nOulun panOULUn jälkeen toiseksi laajin verkko on Lahden Mastonet. Helsingissä tai pääkaupunkiseudulla asia ei ole edennyt. Kaupunginvaltuutetut Osku Pajamäki ja Jouko Malinen tekivät asiasta valtuustoaloitteen. Helsingin kaupunki kokeilee joitain WLAN-yhteyksiä joukkoliikenteessä.\n\nLista WLAN-verkoista Suomessa\n\n DNA WLAN\n eduroam (yliopistot, ammattikorkeakoulut ja tutkimuslaitokset)\n Saunalahti Wippies\n freedom (Kuusiokunnat)\n Helsingin kaupungin opetusvirasto ja kaupunginkirjasto\n Hese WLAN (osa Suomea)\n Langaton Tampere (Tampere)\n Mastonet (Lahti)\n Netikka WLAN\n panOULU (Oulu)\n Pori WLAN (Pori)\n Sainet (Lappeenranta)\n SparkNet ja OpenSpark (Turun seutu, osa Suomea)\n Titanix WLAN (Pori)\n TeliaSonera HomeRun\n Zonet - Rauman, Porvoon ja Mäntsälän kaupalliset WLAN verkot\n\nLähteet\n\nAiheesta muualla \n Suomen ilmaiset WLAN hotspotit \n Luettelo langattomista verkoista Suomessa  \n Viestintävirastolta kannanotto WLAN-palveluntarjoajien velvoitteisiin, 22.08.2006"}
{"id": "93829", "url": "https://fi.wikipedia.org/wiki/John%20Fowles", "title": "John Fowles", "text": "John Robert Fowles [faʊlz] (31. maaliskuuta 1926 Leigh-on-Sea, Essex, Englanti – 5. marraskuuta 2005 Lyme Regis, Dorset) oli brittiläinen kirjailija.\n\nJohn Fowles syntyi Leigh-on-Seassä Essexissä. Hänen isänsä oli menestyvä sikarikauppias Robert J. Fowles, ja hänen äitinsä oli opettaja Gladys Richards. Opiskeltuaan Oxfordin yliopiston New Collegessa ranskaa ja saksaa hän työskenteli opettajana Ranskassa, Kreikassa ja Englannissa, kunnes hän saattoi romaaninsa Neitoperhon suosion ansiosta luopua opettamisesta ja keskittyä kirjalliseen uraan. \n\nFowles oli 37-vuotias julkaistessaan esikoisromaaninsa Neitoperhon, mutta hän oli jo pitkään harrastanut kirjoittamista ja tehnyt kymmenkunta romaaniluonnosta. Aluksi kriitikot pitivät Neitoperhoa vain eroottisena jännitysromaanina, mutta vähitellen sen monet tasot avautuivat. Siinä on sanan ja teon välistä peiteltyä ristiriitaisuutta. Teoksen juoneen kuuluu päähenkilön siirtyminen esineiden keräämisestä ihailemansa tytön kaappaamiseen. Kirjailija on pitänyt teosta ihmisen vapauden ja yksilöllisyyden allegoriana.\n\nVuonna 1968 Fowles muutti Lyme Regisiin Dorsetiin, jonne hän sijoitti teoksensa Ranskalaisen luutnantin nainen (1969) tapahtumat. Teos on kertomus kielletystä rakkaudesta ja samalla kuvaus viktoriaanisen ajan Englannista. Fowles käytti siinä parodioiden perinteisen viktoriaanisen romaanin melodramaattisia keinoja. Teos onkin kerrontatekninen taidonnäyte, jossa käytetään monia etäännyttäviä keinoja, kuten anakronismeja. Romaani luetaan Britannian sodanjälkeisen kirjallisuuden merkittävimpiin teoksiin.\n\nRönsyilevien romaanien vastapainoksi Fowles julkaisi vuonna 1982 tiiviin pikkuromaanin Mantissa. Sen asetelma on kuin Päiväperho nurinpäin käännettynä: muistinmenetyksestä kärsivä mies on vankina sairaalahuoneessa. Teoksessa pohditaan postmodernin romaanin olemusta ja romaanin kuolemaa: “Vakavalla modernilla kirjallisuudella on vain yksi aihe: vakavan modernin kirjallisuuden kirjoittamisen vaikeus”. Fowlesin teokset ovatkin paljolti metakirjallisuutta eli kirjallisuutta kirjallisuudesta.\n\nFowlesin tunnetuin ei-fiktiivinen teos lienee Aristos – käsityksiäni elämästä, joka on kokoelma filosofisia mietelmiä. Monet kriitikot pitävät häntä brittiläisen postmodernismin edelläkävijänä. Ilmestys (1985) sijoittuu 1700-luvulle ja käsittelee uskonnollisia aiheita. \n\n\nElokuvasovituksia\nVuonna 1969 Fowles teki elokuvasovituksen teoksestaan Jumalten naamiot, joka perustuu hänen kokemuksiinsa Kreikassa ja jonka hän oli kirjoittanut jo ennen Neitoperhoa. Elokuvasta ei tullut menestystä. \n\nElokuvan Neitoperho ohjasi hänen teoksensa pohjalta William Wyler 1965. Karel Reisz ohjasi kirjan Ranskalaisen luutnantin nainen pohjalta tehdyn samannimisen elokuvan vuonna 1981. Käsikirjoituksen siihen teki brittiläinen näytelmäkirjailija Harold Pinter (2005), joka oli myös ehdolla Oscar-palkinnon saajaksi.\n\nTeokset \n Neitoperho (The Collector, 1963)\n Aristos : käsityksiäni elämästä  (The Aristos, 1964)\n \n \n Eebenpuutorni (The Ebony Tower, 1974)\n Daniel Martin, (1977)\n The Tree, (1979)\n Mantissa, (1982)\n Ilmestys (A Maggot, 1985)\n Wormholes - Essays and Occasional Writings, (1998) \n The Journals - Volume 1, (2003)\n\nLähteet\n\nAiheesta muualla \n Jukka Petäjä, John Fowlesin muistokirjoitus Helsingin Sanomissa. (Archive.org)\n Klaus Brax, The Poetics of Mystery: Genre, Representation, and Narrative Ethics in John Fowles's Historical Fiction. (2003) https://helda.helsinki.fi/server/api/core/bitstreams/9f2506f3-3cfb-4649-a92f-b5c7a345d7ec/content\n\nEnglantilaiset kirjailijat\nVuonna 1926 syntyneet\nVuonna 2005 kuolleet"}
{"id": "1703592", "url": "https://fi.wikipedia.org/wiki/Chase%20Ealey", "title": "Chase Ealey", "text": "Chase Ealey (s. 20. heinäkuuta 1994) on yhdysvaltalainen kuulantyöntäjä. Eugenen MM-kilpailuissa 2022 Ealey voitti kuulantyönnön maailmanmestaruuden tuloksella 20,49 metriä. Hän voitti MM-kultaa myös Budapestissa 2023 tuloksella 20,43. Dohan MM-kilpailuissa 2019 hän sijoittui seitsemänneksi. Hän on voittanut seitsemän Timanttiliigan osakilpailua. Hän on kaksinkertainen Yhdysvaltain mestari (2019 ja 2022). Ealeyn ennätys on 26. kesäkuuta 2022 Eugenessa työnnetty 20,51 metriä. Sisäradoilla Ealey saavutti MM-hopeaa Belgradin sisäratojen MM-kilpailuissa 2022. Hän on voittanut kolmesti sisäratojen Yhdysvaltain mestaruuden (2019, 2020 ja 2023). Sisäradoilla Ealeyn ennätys on Pohjois-Amerikan ennätystä sivuava 20,21 metriä.\n\nLähteet \n\nYhdysvaltalaiset kuulantyöntäjät\nVuonna 1994 syntyneet\nElävät henkilöt"}
{"id": "1521249", "url": "https://fi.wikipedia.org/wiki/Hiekkamaruna", "title": "Hiekkamaruna", "text": "Hiekkamaruna (Artemisia stelleriana) on monivuotinen marunoiden (Artemisia) sukuun ja asterikasvien (Asteraceae) heimoon kuuluva kasvi. Sitä on käytetty kivikkopuutarhoissa koristekasvina. Hiekkamaruna on myrkyllinen.\n\nVarsi ja lehdet \nHiekkamaruna kasvaa noin 20–30 senttimetriä korkeaksi. Sen lehdet ovat sormiliuskaisia, liuskojen päät pyöristyneitä. Koko kasvi ja lehtien pinta on samettimainen, hopeanharmaan karvan peittämä.\n\nKukat \nHiekkamaruna kukkii heinä–elokuussa pienin keltaisin mykerökukin.\n\nLevinneisyys ja kasvupaikat \nHiekkamaruna on kotoisin Aasiasta, jossa sitä kasvaa Venäjän itäisissä osissa Ussurijskissa, Kamtšatkan niemimaalla, Sahalinilla ja Kuriilien saarilla sekä Japanissa. Sen lisäksi sitä kasvaa Pohjois-Amerikassa Alaskassa sekä Skandinaviassa.\n\nSe kasvaa nimensä mukaisesti kivisessä hiekkaisessa vettä läpäisevässä maassa. Aurinkoisilla paikoilla ja rannoilla.\n\nKuvia\n\nLähteet\n\nAiheesta muualla \n\n \n \n \n\nMarunat"}
{"id": "1287877", "url": "https://fi.wikipedia.org/wiki/J%C3%B6rgen%20Kruth", "title": "Jörgen Kruth", "text": "Jörgen Ingemar Kruth (s. 8. toukokuuta 1974 Tukholma) on tunnettu ruotsalainen uransa lopettanut kickboxing-kilpailija. Hän on tehnyt kickboxingin lisäksi kilpauraa myös muiden taistelulajien parissa. Kruth on entinen kaksinkertainen Muay Thai Councilin raskaan sarjan maailmanmestari. Häntä pidetään yleisesti yhtenä kaikkien aikojen parhaista Pohjoismaisista kickboxing-kilpailijoista.\n\nUra\nKruth aloitti uransa taistelulajien parissa vuonna 1984. Hän yritti ensin judoa ja jujutsua, mutta muutaman vuoden kuluttua hän vaihtoi taekwondoon. Vuonna 1987, Kruthin ollessa 13-vuotias, hän oli ensimmäistä kertaa yhteydessä Muay Thain kanssa. Tällöin Po Lindwall ryhtyi hänen valmentajakseen. Hän kamppaili ensimmäisen Muay Thai -ottelunsa jo vuonna 1988. Seuraavina vuosina hän otteli myös mm. savatessa, mutta lopulta vuonna 1994 19-vuotiaasta Kruthista tuli Pohjoismaiden Muay Thai –mestari. Tästä jatkui hänen voittoputkensa, ja hän teki upean uran kickboxingin ja Muay Thain parissa.\n\nHän teki tämän jälkeen vielä debyytin MMA:n (mixed martial arts) parissa vuonna 2009 ja saavutti seuraavina vuosina ennätyksellisiä tuloksia myös tässä lajissa. Kruth on lopettanut aktiivisen kilpauransa taistelulajien parissa. Tilalle hänelle on kuitenkin muodostunut toinen kilpailullinen intohimo, nimittäin pokeri. Kruth on osoittautunut varsinaiseksi pokerilahjakkuudeksi, ja nykyään hän kilpailee Ruotsin mestaruussarjassa.\n\nElävät henkilöt\nVuonna 1974 syntyneet\nRuotsalaiset nyrkkeilijät"}
{"id": "48488", "url": "https://fi.wikipedia.org/wiki/Konstantin%20II", "title": "Konstantin II", "text": "Konstantin II (, 2. kesäkuuta 1940 – 10. tammikuuta 2023 Ateena, Kreikka) oli Helleenien kuningas ja Tanskan prinssi. Hän toimi Kreikan viimeisenä monarkkina 6. maaliskuuta 1964 – 1. kesäkuuta 1973.\n\nElämä \n\nKonstantin oli kuningas Paulin ja Hannoverin Frederikan poika. 20-vuotiaana hän kilpaili Rooman vuoden 1960 kesäolympialaisissa ja voitti kultaa purjehduksessa Louhi-luokassa.\n\nKuninkaana Konstantinilla oli myrskyisät välit keskustalaisen pääministerinsä Geórgios Papandréoun kanssa. Kun Papandréou vuonna 1965 erosi jouduttuaan Konstantinin kanssa riitaan armeijan hallinnasta, syntyi sekasortoinen tilanne, joka johti Kreikan sotilasjuntan sotilasvallankaappaukseen 21. huhtikuuta 1967. Ajanjaksoa Papandréoun erosta heinäkuussa 1965 sotilasvallankaappaukseen kutsuttiin ns. Apostasia-ajanjaksoksi.\n\nJoulukuussa Konstantin II yritti syrjäyttää juntan, mutta syrjäytyksen epäonnistuttua hän pakeni perheineen Roomaan. Monarkia jatkui valtionhoitajien johtamana ja everstijuntan de facto alaisuudessa. Vuonna 1973 sotilasjuntta lopetti monarkian ja julisti tasavallan. Joulukuussa 1974 uusi Konstantínos Karamanlíksen demokraattinen hallitus järjesti monarkian lopetuksesta kansanäänestyksen, joka vahvisti tasavaltaisen järjestelmän. Monarkian jatkaminen sai vain yhden kolmasosan annetuista äänistä.\n\nKonstantin oli monta vuotta ei-toivottu henkilö, sillä hän vaati entisen perheomaisuuden, jota Kreikan valtio väitti kuninkaalliseksi omaisuudeksi, palauttamista. Oikeus, Euroopan ihmisoikeustuomioistuin tuomitsi Kreikan valtion maksamaan murto-osan Konstantinin hakemista korvauksista.\n\nVuonna 1964 Konstantin II nai Tanskan prinsessan Anne-Marien (s. 1946), joka on Tanskan kuningattaren Margareeta II:n sisar. Avioliiton myötä Anne-Marien nimi muutettiin Anna-Mariaksi. Jos monarkia palaisi, tulisi kuninkaaksi Konstantinin jälkeen hänen vanhin poikansa. Kruununprinssinä Konstantinilla oli Pavlos (s. 1967). Pavloksen lisäksi Konstantinilla ja Anna-Marialla oli neljä lasta: prinssit Nikolaos (s. 1969) ja Philippos (s. 1986) sekä prinsessat Alexia (s. 1965) ja Theodora (s. 1983).\n\nKonstantin II:n sisar Sofía on Espanjan entisen kuninkaan Juan Carlos I:n vaimo. Konstantin ja Anna-Maria elivät pitkään maanpaossa Lontoossa ja olivat Walesin prinssi Charlesin hyviä ystäviä. Konstantin II oli prinssi Williamin kummi.\n\nVuonna 2013 Konstantin II ja Anna-Maria asettuivat pysyvästi Kreikkaan. Konstantin kuoli Ateenassa vuonna 2023.\n\nLähteet\n\nAiheesta muualla \n\nKansainvälisen olympiakomitean jäsenet\nKreikan kuninkaat\nKreikkalaiset kilpapurjehtijat\nKreikkalaiset olympiavoittajat\nVuonna 1940 syntyneet\nVuonna 2023 kuolleet"}
{"id": "1708880", "url": "https://fi.wikipedia.org/wiki/Aninginlampi", "title": "Aninginlampi", "text": "Aninginlampi  on Kymenlaaksossa Kouvolassa  Siikavan lähellä sijaitseva lampi.\n\nMaantietoa \nLampi on 720 metriä pitkä, 480 metriä leveä, ja sen pinta-ala on 27 hehtaaria. Lammella ei ole kartan mukaan saaria.  Sen rantaviivan pituus on 2,0 kilometriä.\n\nVesistösuhteet \nLampi sijaitsee Kymijoen vesistössä (vesistöaluetunnus 14) Mäntyharjun reitin valuma-alueen (14.9) Karijärven valuma-alueella (14.94), jonka Karijärven alueeseen (14.943) se kuuluu. Lammen vedenpinnan korkeus on 83,2 metriä mpy.\n\nLähteet \n\nKarijärven valuma-alue\nKouvolan järvet\nBotin luomat artikkelit"}
{"id": "412419", "url": "https://fi.wikipedia.org/wiki/Tunturi%20City", "title": "Tunturi City", "text": "Tunturi City on Tunturipyörä Oy:n valmistama yksivaihteinen mopomalli. Sen ensimmäinen vuosimalli oli 1979. Tunturin tarkoitus oli tehdä kevyt kaupunkimopedi Puch Maxin tyyliin. City edusti \"tankkaa ja aja\" -periaatetta ja oli siitä syystä yksinkertainen kokonaisuus. Cityn voimanlähde oli Puch E50 1-vaihteinen automaattimoottori. Mopo on kaksitahtinen ja siinä on kolmen ja puolen litran bensatankki. \n\nMopedin valmistus lopetettiin vuonna 1985. Moposta on myös uudempi versio, jossa on voimanlähteenä Morini M101K-moottori. Vakioina molempien Cityjen huippunopeus jäi vain 40km/h.\n\nLähteet\n\nAiheesta muualla\nTunturi Cityn huoltokirja  (PDF)\n\nKaupunkimopot\nCity"}
{"id": "1364936", "url": "https://fi.wikipedia.org/wiki/La%20La%20Land%20%28soundtrack%29", "title": "La La Land (soundtrack)", "text": "La La Land: Original Motion Picture Soundtrack on musikaalielokuvan La La Land (2016) soundtrack-albumi. Se julkaistiin Interscope Recordsin kautta 9. joulukuuta 2016. Kappaleet on säveltänyt Justin Hurwitz ja ne ovat sanoittaneet Benj Pasek ja Justin Paul.\n\nKappaleet\n\nLähteet\n\nAiheesta muualla\n Albumi Discogs.comissa \n\nVuoden 2016 soundtrackit"}
{"id": "415863", "url": "https://fi.wikipedia.org/wiki/Triumph%20or%20Agony", "title": "Triumph or Agony", "text": "Triumph or Agony on Rhapsody of Firen seitsemäs studioalbumi, joka julkaistiin 25. syyskuuta 2006. Albumin kuudes kappale ”Il Canto del Vento” on toistaiseksi yhtyeen ainut kappale, jonka säveltämiseen Luca Turilli ja Alex Staropoli eivät ole osallistuneet, vaan kappaleen on kirjoittanut laulaja Fabio Lione. Albumi on yhtyeen ensimmäinen, joka on julkaistu yhtyeen uudella nimellä Rhapsody Of Fire, koska ausralialainen tyttöduo Rhapsody ei hyväksynyt kahta samannimistä yhtyettä.\n\nKappaleet \nKaikki kappaleet säveltänyt Luca Turilli ja Alex Staropoli sekä sanoittanut Turilli, ellei toisin mainittu.\n\nI. Echoes from the Elvish Woods\nII. Fear of the Dungeons\n \n \n \n \n \n \n \n \n \nI. A New Saga Begins\nII. Through the Portals of Agony\nIII. The Black Order\nIV. Nekron's Bloody Rhymes\nV. Escape from Horror\n \nI. Winter's Dawn Theme\n\nBonuskappaleet\n\nKokoonpano \n Fabio Lione – laulu\n Luca Turilli – kitarat\n Patrick Guers – bassokitara\n Alex Staropoli – kosketinsoittimet\n Alex Holzwarth – rummut\n Christopher Lee – kertoja\n\n+\n\n Dominique Leurquin – rytmikitara\n\nLisäksi albumilla soitti 70 henkinen orkesteri ja kuoro.\n\nArvostelut \n AllMusic: \n Imperiumi: 7½/10\n\nLähteet\n\nAiheesta muualla \n Triumph or Agony discogs.com -sivustolla\n \n\nVuoden 2006 albumit\nRhapsody of Firen albumit"}
{"id": "628129", "url": "https://fi.wikipedia.org/wiki/Leena%20Peltonen%20%28p%C3%A4%C3%A4toimittaja%29", "title": "Leena Peltonen (päätoimittaja)", "text": "Leena Peltonen (31. elokuuta 1951 Tampere – 5. heinäkuuta 2007 Tampere) oli Aikakone-lehden monivuotinen päätoimittaja, tieteis- ja fantasiakirjallisuuden kääntäjä, kirjallisuuskriitikko ja suomalaisen järjestäytyneen fantasia- ja tieteiskirjallisen harrastuksen kantavia voimia sen alusta alkaen. \n\nLeena Peltonen käänsi suomeksi muun muassa Guy Gavriel Kayn, Robert Holdstock, Terry Pratchettin ja Peter S. Beaglen teoksia.\n\nPeltosen mukaan scifi on ensisijaisesti kaunokirjallisuutta, jossa ”nykyajan ongelmat on usein etäännytetty kaukaiseen aikaan, jotta niitä olisi helpompi tarkastella”. \n\nPeltonen opiskeli kirjallisuudentutkimusta Turun yliopistossa 1970-luvulla. Tuolloin hän tutustui fantasiakirjailija J. R. R. Tolkienin tuotantoon ja teki vuonna 1978 pro gradu -työnsä Sormusten herran juonirakenteesta ja kerrontatekniikasta. Opinnäyte oli ensimmäisiä suomalaisia Tolkien-tutkielmia. Peltonen oli vuonna 1976 perustetun Turun science fiction -seuran varhaisia jäseniä ja alusta lähtien mukana Tampereen sf-seuran toiminnassa. Hän kuului vuoteen 1986 asti seuran Portti-lehden toimituskuntaan. \n\nVuonna 1988 Peltonen tarjoutui Aikakone-lehden päätoimittajaksi Juhani Hinkkasen vetäydyttyä tehtävästä. Peltonen toimi päätoimittajana vuoteen 1996, jolloin lehden julkaisu lopetettiin. Suomentajana Peltonen aloitti kääntämällä novelleja Porttiin, myöhemmin myös muihin sf-lehtiin. Peltonen toimi opettajana useilla Suomen tieteiskirjoittajien järjestämillä kirjoituskusseilla vuodesta 1987 sekä Jyväskylän kesän yhteydessä järjestetyillä kursseilla. Hän sai Suomen tieteiskirjoittajien Kosmoskynä-palkinnon 1991. Peltonen osallistui kaikkiin suomalaisiin sf-tapahtumiin vuoden 1997 Finnconiin saakka.\n\nPeltonen oli tutustunut Johanna Sinisaloon, kun tämä oli avustanut Portti-lehteä. Peltonen kommentoi Sinisalon Ennen päivänlaskua ei voi -romaanin käsikirjoitusta ennen sen julkaisua. Peltosen kautta kulki myös Risto Isomäen Gilgamešin tappio -romaanin käsikirjoitus. Vuonna 1997 Peltonen vetäytyi fandom-toiminnasta.\n\nLeena Peltonen asui Tampereella. Hän oli naimisissa vuodesta 2003 Juhani Hinkkasen kanssa. Peltosella todettiin vuonna 2006 vakava sairaus ja hän kuoli vuonna 2007.\n\nLähteet\n\nAiheesta muualla \n Leena Peltosen kotisivu.\n\nSuomalaiset kirjallisuuskriitikot\nSuomalaiset päätoimittajat\nSuomalaiset science fiction -toimittajat\nVuonna 1951 syntyneet\nVuonna 2007 kuolleet\nSuomentajat"}
{"id": "185541", "url": "https://fi.wikipedia.org/wiki/Christian%20Lell", "title": "Christian Lell", "text": "Christian Lell (s. 29. elokuuta 1984 München, Baijeri, Saksa) on saksalais-itävaltalainen jalkapalloilija, joka edustaa kesästä 2012 alkaen Espanjan Primera Divisiónissa pelaavaa Levantea. Lellin pelipaikka on oikea laitapuolustaja.\n\n180 senttimetriä pitkä Alemannia Münchenin kasvatti liittyi Bayern Münchenin joukkueeseen jo kaudeksi 1993–1994. Tuolloin hän pelasi vielä junioriotteluita, mutta kaudeksi 2002–2003 hän nousi seuran ykkösjoukkueeseen. Vuosina 2004–2006 Lell edusti 1. FC Kölniä lainasopimuksella. Uransa aikana Lell on pelannut 127 Bundesliigaottelua, joista 26 Kölnin paidassa ja 28 Hertha Berlinin paidassa. Hän on saavuttanut Bayern Münchenin riveissä liigan, liigacupin ja Saksan cupin mestaruudet.\n\nLell on pelannut kaksi ottelua Saksan alle 21-vuotiaiden maajoukkueessa. Vuonna 2010 Lell ilmoitti halustaan edustaa Itävallan maajoukkuetta, siirto osoittautui kuitenkin sääntöjen puitteissa mahdottomaksi johtuen aikaisemmasta junioriedustuksesta Saksan paidassa.\n\nLähteet\n\nAiheesta muualla\nLell Transfermarkt-tietokannassa  \n\nSaksalaiset jalkapalloilijat\nVuonna 1984 syntyneet\nElävät henkilöt"}
{"id": "621690", "url": "https://fi.wikipedia.org/wiki/Tarzan%20ja%20Oparin%20aarteet", "title": "Tarzan ja Oparin aarteet", "text": "Tarzan ja Oparin aarteet (Tarzan and the Jewels of Opar) on Edgar Rice Burroughsin viides Tarzan-romaani. Tarina julkaistiin ensin All-Story Cavalier Weekly -lehden jatkosarjana marras–joulukuussa 1916. Kirjana sen julkaisi ensimmäisenä A. C. McClurg & Co. vuonna 1918. \n\nSuomeksi kirjan julkaisi Karisto A. J. Salosen suomentamana vuonna 1923. Seppo Ilmarin suomennoksen ovat julkaisseet Taikajousi vuonna 1966, Kauppakirjapaino vuonna 1971, WSOY vuonna 1974 ja Kirjayhtymä vuonna 1990.\n\nLähteet\n\nAiheesta muualla\nTarzan ja Oparin aarteet Gutenberg-projektissa \nEdgar Rice Burroughs Summary Project page for Tarzan and the Jewels of Opar \n\nEdgar Rice Burroughsin romaanit\nTarzan-kirjat"}
{"id": "1586595", "url": "https://fi.wikipedia.org/wiki/Kipin%C3%A4t-kuoro", "title": "Kipinät-kuoro", "text": "Kipinät on jyväskyläläinen kevyeen musiikkiin suuntautunut sekakuoro. Kollektiivia johtaa sen perustaja, jyväskyläläinen monitoimimuusikko Kaisa Halmemies (s. 1989).\n\nKipinöiden ensiesiintyminen oli keväällä 2018 ja se aloitti säännöllisen toimintansa heti seuraavana syksynä. Kesäkuussa 2019 Kipinät palkittiin kolmella kultaleimalla eli korkeimmalla tunnustuksella sekä Halmemies johtajapalkinnolla vokaalimusiikkifestivaali Tampereen Sävelen kansainvälisessä kuorokatselmuksessa. Keväällä 2020 kuoro tuli tunnetuksi tempauksillaan Radio Suomipopilla, missä lauluyllätysten kohteeksi ovat joutuneet Antti Tuisku, Mikael Gabriel sekä Hovimuusikko Ilkka. Covid-19-viruksesta johtuneen poikkeustilan aikana kuoro julkaisi kaksi musiikkivideota, joista ensimmäinen on kuoronjohtajan kirjoittama originaalikappale Poikkeustilassa ja toinen coverversio Lady Gagan ja Bradley Cooperin Shallow. Vuonna 2021 Kipinät osallistui Talent Suomi -ohjelmaan The Real Group -lauluyhtyeen kappaleella Words. Kuoro valitiin yleisöäänillä semifinaaliin, jossa koronarajoitusten takia vain 10-henkinen kuoro esitti Elastisen ja Jenni Vartiaisen kappaleen Epäröimättä hetkeekään. Vuonna 2023 Kipinät tekee tekee kolmen kaupungin kiertueen Jyväskylä Big Bandin kanssa.\n\nSuomipop-yllätykset \n\n Antti Tuisku: https://www.ruutu.fi/video/3554362\n Mikael Gabriel: https://www.ruutu.fi/video/3574090\n Hovimuusikko Ilkka: https://www.facebook.com/watch/?v=872884966550275\nElastinen: https://youtu.be/zBKuYE_I8Q8  \nHeli Palsanmäki: https://www.facebook.com/suomipop/videos/219380456744874\nMichael Monroe: https://www.facebook.com/suomipop/videos/201900062038534\n\nSaavutuksia \n\n Tampereen Sävel 2019, 3 kultaleimaa ja johtajapalkinto\n\nJulkaisut \n\n Poikkeustilassa (2020) https://youtu.be/bB8vPJXtBN0\n Shallow (2020) https://youtu.be/JsPq04coBUA\nHei, joulumieli (2020) https://youtu.be/y7sXpX_U-BU\nValoo ja voimaa (2021) https://youtu.be/VIvigWWiv8E\nYou're the Voice (2021) yhdessä saksalaisen Sounding Peoplen kanssa https://youtu.be/HBSppQfuIRM?si=IJ83g_5Rq9I6RxoC\n\nLähteet\n\nAiheesta muualla \n\n Kotisivut: https://www.kipinatkuoro.fi/\n Facebook: https://www.facebook.com/kipinatkuoro/\n Spotify: https://open.spotify.com/artist/00hT5p6hqqozRfTATIF2zC?si=a6jjfNONT8WokMGu1zjutw\n YouTube: https://www.youtube.com/channel/UCMu2JAKNS4N-L8tYKnM93EQ\n Instagram: https://www.instagram.com/kipinatkuoro/\n\nSuomalaiset sekakuorot\nJyväskylän musiikki"}
{"id": "532772", "url": "https://fi.wikipedia.org/wiki/Kalle%20Yl%C3%B6stalo", "title": "Kalle Ylöstalo", "text": "Kalle Ylöstalo on kuvitteellinen punakaartin komppanianpäällikkö Väinö Linnan romaanissa Täällä Pohjantähden alla. \n\nSisällissodan aikana Ylöstalo toimii Urjalan punakaartin komppanianpäällikkönä. Hän osallistuu Ikaalisten rintaman taisteluihin, kunnes saa vapautuksen tehtävistään ja seuraajaksi valitaan Akseli Koskela. Sodan jälkeen Ylöstalo saa valkoisten kenttäoikeudessa kuolemantuomion ja teloitetaan. Hänen veljenpoikansa kaatuu talvisodassa.\n\nLähteet \n \n\nTäällä Pohjantähden alla -kirjasarjan henkilöhahmot"}
{"id": "804888", "url": "https://fi.wikipedia.org/wiki/Max%20Hardcore", "title": "Max Hardcore", "text": "Max Hardcore (oik. Paul F. Little, 1956 – 27. maaliskuuta 2023) oli yhdysvaltalainen pornonäyttelijä, -tuottaja ja -ohjaaja. \n\nVuonna 2008 hänet tuomittiin 46 kuukaudeksi vankilaan sukupuolisiveellisyyttä loukkaavista teoista.\n\nLähteet\n\nYhdysvaltalaiset pornonäyttelijät\nVuonna 1956 syntyneet\nVuonna 2023 kuolleet"}
{"id": "1636225", "url": "https://fi.wikipedia.org/wiki/Nishi-Hongan-ji", "title": "Nishi-Hongan-ji", "text": "Nishi-Hongan-ji () on buddhalainen temppeli Kioton kaupungissa Japanissa. Se sijaitsee Shimogyōn suuralueella Kioton rautatieaseman luoteispuolella Horikawa-kadun varrella. Temppelin virallinen nimi on Ryūkokuzan Hongan-ji (龍谷山 本願寺). Tuttavallisesti se tunnetaan Kiotossa myös nimellä O-Nissan (お西さん). Nishi-Hongan-ji on Puhtaan maan buddhalaisuuden Jōdo-shinshū-lahkon Honganji-haaran päätemppeli.\n\nNishi-Hongan-jin historia ulottuu 1200-luvun puoliväliin Kamakura-kaudelle saakka, kun Jōdo-shinshūn perustajalle Shinranille rakennettiin hautamausoleumi. Myöhemmin mausoleumista tehtiin Hongan-jin buddhalainen temppeli, joka vähitellen nousi vaikutusvaltaiseen asemaan. Se joutui muuttamaan useita kertoja kärsittyään tuhoja eri konflikteissa. 1590-luvulla temppeli rakennettiin nykyiselle paikalleen Kiotoon, mutta 1600-luvun alussa se jakautui läntiseen (nishi) ja itäiseen (higashi) haaraan; itäisen haaran päätemppeli Higashi-Hongan-ji sijaitsee edelleen muutaman korttelin päässä Nishi-Hongan-jistä Kioton keskustassa.\n\nNishi-Hongan-jin rakennuksista useita on valittu Japanin kansallisaarteiksi. Vuonna 1994 temppeli otettiin yhdessä Kioton muiden kulttuuriaarteiden kanssa Unescon maailmanperintöluetteloon osana kohdetta ”muinaisen Kioton historialliset monumentit”.\n\nHistoria\n\nEnnen Edo-kautta \nNishi-Hongan-jin temppelin juuret ovat Jōdo-shinshū-lahkon perustajan Shinranin hautamausoleumissa. Shinran kuoli vuonna 1262 tai 1263, ja hänet haudattiin Ōtaniin Higashiyaman alueelle Kioton itäpuolelle. Kymmenen vuotta myöhemmin Shinranin tytär Kakushinni kuitenkin siirsi hänen luunsa kuusikulmion muotoiseen mausoleumiin, johon asetettiin myös Shinranin patsas. Tämä rakennus tunnettiin nimellä Ōtani-byōdō (大谷廟堂), ja se sijaitsi nykyisen Chion-inin temppelin alueella. Myöhemmin mausoleumista huolehtivat Kakushinnin poika Kakue ja pojanpoika Kakunyo. Temppelin nimeä Hongan-ji siitä alettiin käyttää 1300-luvun alkupuolella, sillä nimi esiintyy vuonna 1321 kirjoitetussa dokumentissa. Vuonna 1336 mausoleumi tuhoutui Ashikaga Takaujin joukkojen aiheuttamassa tulipalossa. Viimeistään tämän jälkeen siitä tehtiin muodollisesti buddhalainen temppeli ja myös sen arkkitehtuuri sai tyypillisen temppelin piirteitä.\n\nApotti Zonnyon aikaan temppeliin perustettiin erillinen Amida-halli Amida-buddhan palvomista varten ja Goeidō-halli, jonne pyhitettiin Shinrania esittävä veistos. Vastaavat hallit temppelillä on nykyäänkin käytössä. Sen opetukset kuitenkin joutuivat Hieivuoren munkkien vihan kohteeksi, ja Zonnyoa seuranneen apotin Rennyon aikaan vuonna 1465 se tuhottiin. Rennyo joutui pakenemaan Echizenin provinssiin, mutta perusti myöhemmin vuonna 1478 Kioton Yamashinan alueelle uuden Hongan-jin temppelin, joka tunnettiin nimellä Yamashina Hongan-ji (山科本願寺).  \n\n1500-luvun alkupuolella temppelin vaikutusvallan kasvusta huolestui vuorostaan daimio Hosokawa Harutomo, joka poltti sen vuonna 1532 Rokkaku Sadayorin ja Nichiren-munkkien avustuksella. Sen jälkeen apotti Shōnyo siirsi temppelin Osakaan aiemman Ōsaka-gobō-luostarin (大坂御坊) paikalle. Tätä temppeliä kutsuttiin nimellä Ishiyama Hongan-ji (石山本願寺). Vuosisadan lopulla se joutui taisteluihin Oda Nobunagan kanssa niin sanotussa Ishiyama Hongan-jin sodassa (Ishiyama-kassen), mutta Nobunagan seuraajan Toyotomi Hideyoshin tuella se sai vuonna 1591 alueen Kioton Horikawa-kadun varrelta, jossa Nishi-Hongan-ji nykyäänkin sijaitsee.\n\nItäinen ja läntinen haara \n1600-luvun alussa syntyi kiista apotti Kennyon vanhimman pojan Kyōnyon ja kolmannen pojan Junyon välille. Riidan taustalla olivat aiemmat Ishiyama Hongan-jin sodan aikaiset tapahtumat. Kyōnyo sai vuonna 1602 Tokugawa Ieyasulta alueen oman temppelinsä perustamista varten, ja syntyi Higashi-Hongan-jin temppeli Nishi-Hongan-jin itäpuolelle. Nishi-Hongan-jin apottina jatkoi Junyo. Hongan-ji jakautui siis läntiseen (nishi) ja itäiseen (higashi) haaraan.\n\nNishi-Hongan-jiin oli rakennettu uudet Amidadō- ja Goeidō-hallit jo 1590-luvun alussa, mutta Goeidō romahti vuoden 1596 maanjäristyksessä, ja molemmat hallit tuhoutuivat jälleen vuonna 1617 pesuhuoneesta alkunsa saaneessa tulipalossa. 1630-luvulla temppelille siirrettiin Toyotomi Hideyoshin Jurakudai-palatsista Hiunkaku-paviljonki. On väitetty, että temppelin kiinalaistyylinen portti (karamon) ja luentohalli (shoin) olisi siirretty sinne samoihin aikoihin Fushimin linnasta. Uusi Goeidō-halli temppeliin valmistui vuonna 1636, Amidadō vasta vuonna 1760. Bakumatsun aikaan Edo-kauden lopulla Nishi-Hongan-jistä tuli shinsengumi-poliisijoukkojen tukikohta.\n\n1600-luvulta lähtien temppelissä on harjoitettu koulutoimintaa. Sinne valmistui lahjoitusvaroin opiskelija-asuntola vuonna 1639. 1700-luvun lopussa toiminta joutui vaikeuksiin harhaoppisina pidettyjen opettajien vuoksi, mutta Meiji-restauraation jälkeen Nishi-Hongan-ji alkoi panostaa jälleen koulutukseen, ja temppelille perustettiin seminaari vuonna 1875. Nykyisin temppeliorganisaatio hallinnoi jopa yhdeksää yliopistoa.\n\nNishi-Hongan-ji suojeltiin valtion muinaisjäännöksenä ja liitettiin Unescon maailmanperintöluetteloon vuonna 1994.\n\nTemppelialue \n\nNishi-Hongan-jin alue sijaitsee Horikawa-valtakadun länsipuolella. Kadun ja temppelin välissä virtaa maan pinnalla pieni Horikawajoki. Etelässä alue rajautuu Kitaōji-katuun, pohjoisessa Hanayachō-katuun. Temppelialuetta ympäröi muuri, jonka tärkeimmät portit antavat etelään Kitaōji-kadulle (Karamon-portti) ja itään Horikawa-kadulle (Goeidōmon-, Amidadōmon- ja Onarimon-portit). Pääportti (sōmon) sijaitsee Horikawa-kadun vastapuolella. Osa temppelin rakennuksista sijaitsee tämän alueen ulkopuolella, kuten Dendōin-talo korttelin päässä Horikawa-kadulta.\n\nMonet Nishi-Hongan-jin rakennuksista on valittu kansallisaarteiksi, loput tärkeäksi kulttuuriomaisuudeksi. Kansallisaarteita ovat Amidadō- ja Goeidō-päähallien lisäksi shoin-luentohalli, Hiunkaku-paviljonki ja Karamon-portti. Temppelialueella kasvava suuri, 400-vuotias neidonhiuspuu on suojeltu luonnonmuistomerkkinä. Se tunnetaan muotonsa vuoksi ”ylösalaisena neidonhiuspuuna” (sakasa-ichō). Legendan mukaan puusta olisi suihkunnut vettä, kun temppelin rakennukset olivat syttyneet tuleen.\n\nPäähallit \nGoeidō-halli (御影堂) eli perustajan halli on rakennettu vuonna 1636. Hallissa on Jōdo-shinshūn perustajan Shinranin patsas, ja siellä säilytetään myös muita lahkon historialle tärkeitä henkilöitä esittäviä veistoksia. Halli on 29 metriä korkea, sen pituus on 62 metriä ja leveys 48 metriä.\n\nNykyinen Amidadō-halli (阿弥陀堂) on valmistunut vuonna 1760, ja siellä palvotaan bodhisattva Amidaa esittävää veistosta. Hallissa säilytetään myös useita muita patsaita, jotka esittävät bodhisattvoja, historiallisesti tärkeitä munkkeja ja prinssi Shōtokua. Amidadō on 25 metriä korkea, sen pituus on 45 metriä ja leveys 42 metriä, joten se on Goeidōta pienempi. On epätavallista, että perustajan halli on rakennettu suuremmaksi kuin temppelin palvonnan kohteelle omistettu päähalli.\n\nMolemmat päähallit on valittu Japanin kansallisaarteiksi. Goeidō-halli on restauroitu vuonna 2009, Amidadō vuonna 1985 ja jälleen vuosina 2017–2022.\n\nShoin \nNishi-Hongan-jin shoin eli luentohalli on hyvin säilynyt esimerkki loisteliaasta shoin-zukuri-arkkitehtuurista, joka sai alkunsa Momoyama-kaudella. Rakennus on koristeltu lukuisin seinämaalauksin ja värikkäästi maalatuin kaiverruksin. Alun perin shoin koostui kahdesta eri rakennuksesta, jotka olivat Taimenjo (対面所) eli vastaanottohalli ja Shiroshoin (白書院) eli ’valkoinen shoin’; ensimmäinen valmistui Kan’ei-kaudella 1620–1640-luvuilla, jälkimmäinen on jonkin verran vanhempi. Myöhemmin rakennukset on liitetty yhteen.\n\nShoinin tiloista suurin on vastaanottohalli, joka jakautuu 162 tatamimaton laajuiseen alaosaan ja korotettuun yläosaan. Tila tunnetaan myös ’metsähanhien huoneena’ (Hishikui no ma), koska sen seinän yläosassa on suuri metsähanhia esittävä kaiverrus. Vastaanottohallin länsipuolella on kolme pienempää tilaa: Suzume no ma eli ’pikkuvarpusten huone’, Gan no ma eli ’villihanhien huone’ ja Kiku no ma eli ’krysanteemien huone’. Huoneiden seinät on koristeltu kullatuin, pikkuvarpusia, hanhia ja krysanteemin kukkia esittävin maalauksin. Myös huoneiden kattosyvennykset on maalattu: Suzu no ma -huoneen kattoa koristavat pyöreään muotoon maalatut, yksityiskohtaiset neljän vuodenajan kukat, Gan no ma -huonetta Clematis florida -kärhöt, Kiku no ma -huonetta värikkäät viuhkat.\n\nShiroshoin on vastaanottohallia pienempi tila: se koostuu 24 tatamin kokoisesta päähuoneesta ja kahdesta pienemmästä huoneesta, jotka muodostavat tilasarjan. Tiloja käytettiin seremonioihin ja vieraiden kestitsemiseen. Myös Shiroshoin on kauttaaltaan koristeltu loisteliain maalauksin; kolmatta tilaa, jota voitiin käyttää myös nōteatterin lavana, koristavat riikinkukkojen kuvat. Shiroshoinin koillispuolella sijaitsee vielä siihen käytävällä liitetty, yksityisempi Kuroshoin-rakennus (黒書院) eli ’musta shoin’. Se edustaa vapaamuotoisempaa sukiya-tyyliä ja sen seinillä on Kanō Tan’yūn tussimaalauksia.\n\nSekä shoinin pohjois- että eteläpuolella on nōteatterin esittämiseen käytetty ulkolava. Pohjoinen lava, joka lienee valmistunut vuonna 1581, on Japanin vanhin jäljellä oleva nōlava. Se on valittu shoinin tavoin kansallisaarteeksi. Eteläinen lava on rakennettu Edo-kauden alkupuolella 1600-luvulla. Lisäksi shoiniin liittyy erityisenä maisemakohteena suojeltu Kokei-puutarha (虎渓). Se on tyyliltään kuiva karesansui-puutarha, jonka nimi viittaa Kiinan Jiangxissa sijaitsevaan Luvuoreen. Puutarhan tapauksessa vuorta edustaa lainattuna maisemana Goeidō-hallin katto.\n\nHiunkaku \n\nHiunkaku-paviljonki (飛雲閣, ’lentävien pilvien paviljonki’) sijaitsee Nishi-Hongan-jin temppelialueen kaakkoisnurkassa. Se kuului alun perin Toyotomi Hideyoshin Jurakudai-palatsiin, josta se siirrettiin temppelille 1630-luvulla. Hiunkakua ympäröi Tekisui-en-niminen (滴翠園) puutarha, jonka lammen rannalle se on rakennettu. Rakennus on kolmikerroksinen ja sillä on paanukatto. Toinen ja kolmas kerros ovat pohjakerrosta pienempiä, ja ne on sijoitettu pohjakerroksen suhteen epäsymmetrisesti. Katto on hyvin monimuotoinen. Nimen Hiunkaku paviljonki lienee saanut siitä, että sen pilarit ovat hyvin ohuita, minkä vuoksi se vaikuttaa ikään kuin leijuvan ilmassa.\n\nPaviljongissa on useita tiloja: pohjakerroksessa esimerkiksi päätila Shōkenden (招賢殿) ja jälkeenpäin rakennettu teehuone, toisessa kerroksessa Kasen no ma eli ’wakarunoilijoiden huone’, jonka seinille on maalattu 36 suuren wakarunoilijan (sanjūrokkasen) kuvat, ja kolmannessa kerroksessa Tekiseirō (摘星楼) eli ’tähtienpoimintatorni’. Paviljonkiin on käytävällä liitetty Ōkakudai-siipi (黄鶴台), jonka yhteydessä on myös erillinen kylpytila japanilaistyylisine saunoineen (mushiburo). Hiunkaku on valittu kansallisaarteeksi, Ōkakudai tärkeäksi kulttuuriomaisuudeksi. Paviljonki on restauroitu vuosina 2017–2020.\n\nPortit \nNishi-Hongan-jin porteista arvokkain on kansallisaarteeksi valittu kiinalaistyylinen portti eli karamon; muut portit on hyväksytty tärkeän kulttuuriomaisuuden luetteloon. Karamon on koristeltu loisteliain Momoyama-kauden puukaiverruksin. Sillä on japaninsypressin kaarnalla peitetty katto (hiwatabuki) ja kaareutuvat karahafu-räystäät. Portin neljä vuotta kestävät restaurointityöt aloitettiin vuonna 2018. Porttia käytetään hyvin harvoin: se avattiin yleisölle päivän ajaksi vuonna 2017 ennen korjaustöiden alkamista, edellinen kerta oli vuonna 1983.\n\nTemppelin muut portit ovat kiinalaistyylistä porttia jokseenkin yksinkertaisempia. Amidadōmon-portissa on karamon-portin tavoin kaarnakatto ja kullattuja koristeita, Goeidōmon on tiilikattoinen portti. Edo-kauden loppupuolella valmistunut Onarimon edustaa kōraimon-tyyliä. Nykyisin Horikawa-kadun toisella puolella sijaitseva pääportti eli sōmon on jouduttu historiansa aikana siirtämään kolmeen kertaan, viimeksi vuonna 1959 Horikawa-kadun levennystöiden vuoksi.\n\nMuut rakennukset \nTemppelialueen muita rakennuksia ovat sutra-halli eli kyōzō, jossa säilytetään Tenkain 1600-luvulla julkaisemaa buddhalaisten tekstien kokoelmaa, alueen koillisnurkassa sijaitseva rumputorni eli taikorō, jonka seinillä sanotaan näkyvän shinsengumi-joukkojen jättämiä miekanjälkiä, ja rituaaliseen puhdistautumiseen tarkoitettu avoin katos kaivoineen (chōzuya).\n \nNishi-Hongan-jin itäpuolella sijaitsee temppelille kuuluva, vuonna 1895 valmistunut Dendōin-rakennus (伝道院), jonka suunnitteli arkkitehti Itō Chūta. Rakennus oli alun perin tarkoitettu temppelin perustaman henkivakuutusosakeyhtiön (Shinshū-shinto seimeihoken) käyttöön, mutta siitä tehtiin myöhemmin temppelin lähetystyön toimisto, 1950-luvulla lääkäriasema ja lopulta munkkien koulutuskeskus. Myös Dendōin on valittu tärkeäksi kulttuuriomaisuudeksi.\n\nKulttuuriomaisuus \n\nNishi-Hongan-jin omistuksessa on kansallisaarteeksi valittu Kamakura-kauden piirros Kagami no goei (鏡御影), joka esittää Jōdo-shinshūn perustajaa Shinrania. Se on taidokas esimerkki kauden nise-e-muotokuvamaalauksesta. Kuvan tekijä lienee Fujiwara no Nobuzanen poika Sen’amidabutsu. Kansallisaarre on myös Heian-kaudella laadittu runokokoelma Sanjūrokunin kashū (三十六人家集), joka tunnetaan erityisesti värikkäästä, taidokkaasti koristellusta paperistaan. Se on vanhin lähes täydellisenä säilynyt 36 suuren wakarunoilijan runoista kerätty antologia.\n\nArvokas on myös tärkeäksi kulttuuriomaisuudeksi nimetty kuusiosainen käsikirjoitus Kyōgyō shinshō (教行信証), jossa Jōdo-shinshūn opit on perusteltu järjestelmällisesti. Tekstin kirjoittamisen aloitti Shinran 52-vuotiaana. \n\nNishi-Hongan-jin omistuksessa oli vuoteen 1914 saakka Ogata Kōrinin samettikurjenmiekkoja esittävä sermimaalaus Kakitsubata-zu, mutta se myytiin Tōbu-rautateiden johtajalle Nezu Kaichirōlle. Tämäkin maalaus on valittu kansallisaarteeksi.\n\nLähteet\n\nAiheesta muualla \n\nTemppelin internetsivut \n\nJapanin buddhalaiset temppelit\nKioton temppelit ja pyhäköt\nUnescon maailmanperintökohteet Japanissa\nJapanin kansallisaarteet\nJapanin tärkeä kulttuuriomaisuus"}
{"id": "1195058", "url": "https://fi.wikipedia.org/wiki/Kustaa%20Loikkanen", "title": "Kustaa Loikkanen", "text": "Kustaa Adolf Loikkanen (15. huhtikuuta 1897 Pietari – 14. helmikuuta 1990 Espoo) oli suomalainen konsuli ja kääntäjä, joka toimi 1950- ja 1960-luvulla presidentti Urho Kekkosen henklökohtaisena venäjän kielen tulkkina tämän Neuvostoliiton-vierailuilla sekä venäläisten vieraillessa Suomessa.\n\nLoikkanen toimi ulkoministeriön kielenkääntäjänä, ja hän oli venäjän kielen tulkkina mukana presidentti Kekkosen neuvotteluissa venäläisten kanssa. Kekkonen oli aikanaan opiskellut venäjää oppikoulussa mutta hänen kielitaitonsa ei riittänyt neuvotteluissa vaan hänen täytyi käyttää tulkkeja apuna. Loikkanen oli tulkkina muun muassa noottikriisin aikana 1961 Novosibirskissa käydyissä neuvotteluissa.\n\nLoikkanen oli naimisissa Olga Kivekkään (1902–1985) kanssa. Olga Kivekäs oli kenraali Kaarlo Kivekkään ottotytär. Olga Kivekkään nimi oli alun perin Gulj Begim ja hänen vanhempansa olivat kotoisin Afganistanista ja Tadžikistanista.\n\nKustaa Loikkanen on haudattu Ahveniston hautausmaalle Hämeenlinnaan.\n\nTeoksia \n Viinien avullako Suomi raittiiksi? Raittiusviikkotoimikunta, Helsinki 1931.\n ”Kotiviinit – kansamme vaara.” Kotiviinit. Naisten raittiuskeskuksen julkaisuja n:o 12, 13, 21. Helsinki 1936.\n Miten raittiutta on mainostuksella edistettävä: Esitelmä Suomen 56. yleisessä raittiuskokouksessa Ilmajoella 28. 6. 1938. Raittiuden ystävät, Helsinki 1939.\n\nKäännöksiä \n Mario de Blasi: Finljandija: Fotoetjudy i nabroski. Tekstit Göran Stenius. Venäjän kielelle käännös Kustaa Loikkanen. Tammi 1967.\n Parlament Finljandii. Toimittanut Einari Kaskimies. Perevod pervogo izdanija A. Štšerbakov, I. Semjonov-Tjan-Šanski. Perevod dopolnenii i ispravlenii k vtoromu izdaniju Kustaa Loikkanen. WSOY 1969.\n Osmo Thiel: Lahti. Kuvatekstit Matti Käki. Ruotsinkielinen käännös Ann-Marie Ivars. Englanninkielinen käännös Diana Tullberg. Saksankielinen käännös Helga Thiel. Venäjänkielinen käännös Kustaa Loikkanen. Otava 1970.\n\nLähteet \n Find A Grave: Kustaa Adolf Loikkanen.\n Kuka oli Kekkosen tulkkina Neuvostoliiton-vierailuilla? Helsingin kaupunginkirjaston kysy mitä vain -palvelu. \n Kustaa Loikkasen muistokirjoitus Helsingin Sanomissa 16.2.1990.\n\nSuomalaiset diplomaatit\nSuomalaiset kielenkääntäjät\nVuonna 1897 syntyneet\nVuonna 1990 kuolleet"}
{"id": "1448354", "url": "https://fi.wikipedia.org/wiki/12%20tuolia", "title": "12 tuolia", "text": "12 tuolia () on Leonid Gaidain ohjaama neuvostoliittolainen komediaelokuva vuodelta 1971. Sen käsikirjoituksen laativat yhdessä ohjaaja ja Vladlen Bahnov, ja tarina perustuu Ilja Ilfin ja Jevgeni Petrovin veijariromaaniin Kaksitoista tuolia. Pääosia näyttelevät Sergei Filippov ja Artšil Gomiašvili.\n\nJuoni\nYli kaksi ja puoli tuntia kestävä farssimainen, mykkäelokuvankin keinoja käyttävä tarina kertoo 1920-luvun Neuvostoliitossa elävästä huijari Ostap Benderistä, joka pettää ihmisiä hyötyäkseen. Entinen aatelismies Vorobjaninov kuulee anoppinsa piilottaneen sukunsa omistamia jalokiviä bolševikeilta yhteen kahdestatoista ruokasalin tuolista. Tuolit on myyty pois, ja niin Vorobjaninov pestaa huijari Benderin kanssaan etsimään tuota yhtä tuolia.\n\nRooleissa\n\nVastaanotto\nElokuvasta tuli valtavan suosittu kotimaassaan Neuvostoliitossa, ja siitä on jäänyt kansan suussa elämään monta repliikkiä. Suomessa 12 tuolia tuotiin ensi-iltaan 10. maaliskuuta 1972 ja se sai 12 674 teatterikatsojaa, millä se sijoittuu ensi-iltavuotensa 282 uutuuselokuvasta sijalle 153. Vuoden 1988 televisioesityksen alla Helsingin Sanomien Mikael Fränti pitää elokuvaa hersyvänä veijaritarinana ja hyvänä satiirina ahneudesta, mutta sanoo ohjaaja Gaidain sortuvan hänelle ominaiseen tyypittelyyn, liioitteluun ja kikkailuun. Fränti moittii myös elokuvan liiallista pituutta.\n\nAiempi Hollywood-versio\nYhdysvaltalainen komediaohjaaja Mel Brooks teki Kaksitoista tuolia -romaanista vain vuotta Gaidaita aiemmin elokuvasovituksen 12 pallia eli kevät koittaa anopille (1970).\n\nLähteet\n\nVuoden 1971 neuvostoliittolaiset elokuvat\nNeuvostoliittolaiset komediaelokuvat\nRomaaneihin perustuvat elokuvat\nNeuvostoliitossa tapahtuvat elokuvat"}
{"id": "119403", "url": "https://fi.wikipedia.org/wiki/Anu%20Koskinen", "title": "Anu Koskinen", "text": "Anu Elina Koskinen (s. 12. helmikuuta 1973 Helsinki) on suomalainen näyttelijä ja teatteritaiteen tohtori, joka tunnetaan parhaiten Katja Vainion roolista MTV3:n televisiosarjassa Salatut elämät vuosina 1999–2003 ja 2004. Koskinen vieraili ohjelmassa maaliskuussa 2011 oltuaan poissa sarjasta kuusi vuotta, ja uudelleen maaliskuussa 2013, kun Katja Vainion sisko Jenni Vainio kuoli. Hän on esiintynyt myös vuoden 2006 Saippuaprinssi-elokuvassa.\n\nKoskinen valmistui vuonna 1996 Teatterikorkeakoulusta ensin teatteritaiteen maisteriksi, ja myöhemmin hän väitteli itsensä teatteritaiteen tohtoriksi. Väitöskirja Tunnetiloissa – Teatterikorkeakoulussa 1980- ja 1990-luvuilla opiskelleiden näyttelijöiden käsitykset tunteista ja tunnetyöskentelystä valmistui vuonna 2013. Väitöskirjan  jälkeen häntä pyydettiin opettamaan Teatterikorkeakouluun ja Avoimeen taideyliopistoon. Hän työskentelee nykyään Taideyliopiston lehtorina ja tutkijana.\n\nFilmografia\n\nLähteet \n\nSuomalaiset näyttelijät\nVuonna 1973 syntyneet\nElävät henkilöt"}
{"id": "382279", "url": "https://fi.wikipedia.org/wiki/Segnosaurus", "title": "Segnosaurus", "text": "Segnosaurus (hidas lisko) oli Mongoliassa myöhäisellä liitukaudella elänyt teropodi-dinosaurus, jonka ruokavaliosta ei tiedetä juuri mitään. On ehdotettu, että se söisi kalaa pitkien kynsiensä ansiosta, että kynnet olisivat olleet apuna \ntermiittikekojen auki kaivamisessa ja että se söisi kasveja, kuten muutkin Therizinosauridae-heimon jäsenet. Viimeinen teoria on laajalti hyväksytty.\n\nTherizinosauria"}
{"id": "619563", "url": "https://fi.wikipedia.org/wiki/Dark%20Was%20the%20Night%2C%20Cold%20Was%20the%20Ground", "title": "Dark Was the Night, Cold Was the Ground", "text": "Dark Was the Night, Cold Was the Ground on Blind Willie Johnsonin Columbia Recordsille 3. joulukuuta 1927 levyttämä kappale. Kappaleessa ei ole sanoja, vaan se koostuu Blind Willie Johnsonin intensiivisestä slidekitaroinnista ja hyräilystä. Kappale on mukana vuonna 1977 avaruuteen lähetetyllä Voyager 1 -luotaimen kultaisella levyllä edustamassa ihmiskunnan musiikkia.\n\nRy Cooder versioi \"Dark Was the Night, Cold Was the Groundin\" Wim Wendersin vuoden 1984 elokuvalle Paris, Texas ja kutsui sitä \"amerikkalaisen musiikin kaikkien aikojen sielukkaimmaksi ja erinomaisimmaksi kappaleeksi\".\n\nKappale on saanut nimensä Thomas Haweisin (1734–1820) sanoittaman ja säveltämän virren mukaan.\n\nLähteet \n\nVuoden 1927 kappaleet"}
{"id": "1655041", "url": "https://fi.wikipedia.org/wiki/Pieni%20Rautj%C3%A4rvi", "title": "Pieni Rautjärvi", "text": "Pieni Rautjärvi on matalahko, peltoaukeiden reunustama järvi Parikkalan pohjoisosassa Etelä-Karjalassa. Sen pinta-ala on 5,6 neliökilometriä. Etäisyys Imatralta on 77 kilometriä koilliseen ja Savonlinnasta 46 kilometriä itäkaakkoon.\n\nMaantiede \nPienen Rautjärven pituus kaakosta luoteeseen on 8,2 kilometriä. Pääaltaan kaakkoispuolella on matalahko vesialue, jota erottaa pääaltaasta niemimaa. Pääaltaan luoteispuolella on matala vesialue, jota yhdistää muuhun järveen kymmenisen metriä leveä Huutosalmi. Pienen Rautjärven syvin kohta, 10,6 metriä, sijaitsee pääaltaan keskiosassa. Noin sadasosa järven pinta-alasta on vähintään 10 metriä syvää. Pienessä Rautjärvessä sijaitsee viisi saarta, joista suurin on noin 40 aarin laajuinen Ollinsaari.\n\nPientä Rautjärven ympäröi kulttuurimaisema. Peltomaat ulottuvat useissa kohdin järven rantaan. Järveen virtaa useita laskuojia (Koskutjoki, Koskenjoki, Kontionjoki). Luusua sijaitsee järven eteläkolkassa, josta alkaa Riionsalmen kanava, joka johtaa alle kilometrin päässä sijaitsevaan eteläiseen Pieneen Rautjärveen (73,6 metriä mpy). Eteläinen Pieni Rautjärvi laskee Myllyjokea etelään Ylätyrjään (72,7 metriä mpy).\n\nPienen Rautjärven vesitilavuus 20 327 000 kuutiometriä. \n\nPieni Rautjärvi (pohjoinen) (03.040.1.013) kuuluu Tyrjänjärven-Pieni Rautjärven valuma-alueeseen (03.04), joka on toisen jakovaiheen vesistö Hiitolanjoen vesistössä (03). Pieni Rautjärvi on laajin Tyrjänjärven-Pieni Rautjärven valuma-alueen 20:stä vähintään hehtaarin laajuisesta vakavedestä. Sitä seuraavat Tyrjänjärvi, Ylätyrjä ja eteläinen Pieni Rautjärvi.\n\nNoin kolme kilometriä Pieneltä Rautjärveltä lounaaseen sijaitsee kaksi Suurta Rautjärveä (Suuri Rautjärvi (eteläinen) ja Suuri Rautjärvi (pohjoinen)), jotka ovat kuitenkin Pientä Rautjärveä pienempiä. Eteläinen Suuri Rautjärvi on tosin tilavuudeltaan noin viidenneksen Pientä Rautjärveä suurempi. Parikkalan neljän Rautjärven ympäristö on suurelta osin maatalousmaata.\n\nPieni Rautjärvi on kolmanneksi laajin Parikkalan 118:sta vähintään hehtaarin laajuisesta järvestä.\n\nLähteet \n\nParikkalan järvet\nHiitolanjoen vesistö"}
{"id": "1745448", "url": "https://fi.wikipedia.org/wiki/Mal%C3%A1%20Fatran%20kansallispuisto", "title": "Malá Fatran kansallispuisto", "text": "Malá Fatran kansallispuisto on Slovakiassa Länsi-Karpaateilla sijaitseva kansallispuisto. Puiston alueella on jyrkkäseinämäisiä kanjoneita. Terchovasta pääsee puiston poluille, missä on mahdollisuus kulkea köysiratojen tai tuolihissien avulla. Matalassa mäkimaastossa kasvaa pyökkejä, mutta korkeammalla vuoristossa kasvaa kuusta ja pihtaa. Puiston kukkakasveja ovat vuorikatkero, kultaesikko, neilikka ja pyöreälehtikihokki. Puistossa esiintyy myös tikankonttia. Puistossa esiintyviä lintuja ovat maakotka, huuhkaja ja mustahaikara. Puiston ylängöillä ja vuoristossa elää karhuja, ilveksiä, susia, villikissoja, saukkoja ja kivinäätiä. Puistossa on luola nimeltä Kryštálová jaskyňa, missä on kalsiittimuodostumia.\n\nLähteet \n\nSlovakian kansallispuistot\nŽilinan alue"}
{"id": "1458475", "url": "https://fi.wikipedia.org/wiki/Keleya", "title": "Keleya", "text": "Keleya on maalaiskunta ja sen keskuskylä Sikasson alueen Bougounin piirissä Malissa. Se sijaitsee 60 kilometriä Bougounista luoteeseen. Kunnassa on 20 500 ja kylässä 2 800 asukasta (vuonna 2009).\n\nKeleyan kunnan pinta-ala on 644,8 neliökilometriä. Se rajoittuu koillisessa Bougounin piirin Dogon, etelässä Sidon, lounaassa Ourounin ja luoteessa Koulikoron alueen Katin piirin Ouélessébougoun ja Sanankoro Djitoumoun kuntiin. Alue on pinnanmuodostukseltaan lähinnä tasankoa. Pysyviä vesistöjä ei ole. Seutu kuuluu Sudanin vyöhykkeeseen. Luonnonvarainen kasvillisuus on pensas- ja metsäsavannia ja galleriametsiä.\n\nKuntaan kuuluu 22 kylää. Asukkaat ovat bambaroita, fulbeja ja dogoneja. Uskontoja ovat islam, kristinusko ja animismi.\n\nKeleyan kautta kulkee Bamakon ja Sikasson välinen maantie RN7. Paikallisia elinkeinoja ovat maanviljely, karjanhoito, polttopuun ja puuhiilen tuotanto, keräily, mehiläistenhoito, käsityöammatit ja kaupankäynti. Tärkeimmät viljelykasvit ovat puuvilla, maissi, hirssi, durra, riisi ja maapähkinä.\n\nLähteet\n\nBougounin piiri\nMalin kunnat"}
{"id": "175614", "url": "https://fi.wikipedia.org/wiki/Tisza", "title": "Tisza", "text": "Tisza (, , , , , , Tisia tai Pathissus) on Tonavan suurin sivujoki ja Unkarin toiseksi pisin joki. Joen pituus on 966 kilometriä ja sen valuma-alue on 157 186 neliökilometriä, joka on noin 20 prosenttia Tonavan valuma-alueesta. Tizsa virtaa Ukrainassa, Romaniassa, Unkarissa ja Serbiassa. Joen mukaan on nimetty myös myöhäisneoliittinen Tiszan kulttuuri.\n\nTisza alkaa Ukrainassa Taka-Karpatian alueella Rah'ivin kaupungin koillispuolella kohdassa, jossa idästä saapuva Valkoinen Tisza ja pohjoisesta laskeva toinen alkujoki Musta Tisza yhdistyvät. Virrattuaan runsaat 20 kilometriä kohti etelää Tisza toimii Ukrainan ja Romanian rajajokena sekä hieman myöhemmin Ukrainan ja Unkarin rajajokena. Se kulkee vielä Unkarin ja Slovakian rajallakin viiden kilometrin matkan ja kääntyy sitten etelälounaaseen. Ukrainan kaupungeista sen varrella sijaitsevat muun muassa Velykyi Bytškiv, Hust, Vynohradiv ja Tšop, Romaniassa Sighet.\n\nTiszan pituus on nykyään 966 kilometriä. Alun perin se oli 1 419 kilometriä ja joki mutkitteli huomattavasti nykyistä enemmän. Mutkaisuudesta seuranneiden useiden tulvien takia unkarilaiset suoristivat Tiszaa vuosina 1846–1880. Tästäkin huolimatta tulvat ovat edelleen aiheuttaneet aika ajoin tuhoja. Suurimpia kaupunkeja Tiszan varrella ovat Tokaj, Tiszafüred, Szolnok, Csongrád ja Szeged. Szegedin lähellä Tisza ylittää Unkarin ja Serbian rajan ja virtaa eteläsuunnassa Vojvodinaan, jossa se laskee Tonavaan hieman Novi Sadista itään.\n\nJokea kohtasi 31. tammikuuta 2000 luonnonkatastrofi, kun eräässä romanialaisessa kultakaivoksessa sattuneen onnettomuuden seurauksena jokeen pääsi Someş-sivujoen kautta syanidia. Tämän seurauksena joesta kuoli kaikki elollinen, mikä luonnollisesti merkitsi katastrofia myös joenvarren kalastajille.\n\nKuvia\n\nLähteet\n\nAiheesta muualla \n\nRomanian joet\nUkrainan joet\nUnkarin joet\nSerbian joet\nSlovakian joet\nTonavan vesistö\nRomanian ja Ukrainan raja\nSlovakian ja Unkarin raja\nUkrainan ja Unkarin raja\nRajajoet"}
{"id": "1063595", "url": "https://fi.wikipedia.org/wiki/Kim%20Ji-woon", "title": "Kim Ji-woon", "text": "Kim Ji-woon (s. 27. toukokuuta 1964) on eteläkorealainen elokuvaohjaaja ja käsikirjoittaja.\n\nFilmografia\n\nAiheesta muualla\n \n\nElävät henkilöt\nVuonna 1964 syntyneet\nEteläkorealaiset elokuvaohjaajat\nEteläkorealaiset elokuvakäsikirjoittajat"}
{"id": "1303131", "url": "https://fi.wikipedia.org/wiki/Hinggan", "title": "Hinggan", "text": "Hinggan tai Xing’an (, ) on liitto (prefektuuritason alueyksikkö) Kiinan Sisä-Mongoliassa. Liiton pinta-ala on 59 815 neliökilometriä ja väkiluku 1,61 miljoonaa (2010). Liiton päähallintopaikka on piirikuntatason kaupunki Ulanhot, joka sijaitsee linnuntietä noin 1015 kilometriä Sisä-Mongolian pääkaupunki Hohhotista koilliseen.\n\nHinggan rajoittuu pohjoisessa Hulunbuirin, idässä Qiqiharin, kaakossa Baichengin, etelässä Tongliaon prefektuuritason kaupunkeihin. Lännessä naapurit ovat Xilingolin liitto ja Mongolia.\n\nHallinnollinen jako \n \nPiirikuntatasolla Hinggan jaetaan kuuteen osaan seuraavasti (numerointi kuten oheisessa kuvassa):\n\nPiirikuntatason kaupungit (2)\n 1. Ulanhot (, )\n 2. Arxan (, )\nPiirikunta (1)\n 3. Tuquan (, )\nLippukunnat (3)\n 4. Horqinin oikean siiven etu-lippukunta (, )\n 5. Horqinin oikean siiven keski-lippukunta (, )\n 6. Jalaidin lippukunta (, )\n\nGalleria\n\nLähteet\n\nAiheesta muualla \n\nSisä-Mongolian prefektuurit ja liitot"}
{"id": "1665069", "url": "https://fi.wikipedia.org/wiki/Sk%C3%A1la%20%28Agk%C3%ADstri%29", "title": "Skála (Agkístri)", "text": "Skála () on Kreikan kylä, joka sijaitsee Agkístrin saarella. Se kuuluu hallinnollisesti Agkístrin kuntaan, Saarten alueyksikköön ja Attikan alueeseen. Kylän väkiluku on 448 (vuonna 2011).\n\nSkálan kylä sijaitsee Agkístrin koilliskulmassa eli Aíginan puolella. Kylä on saaren autolauttasatama, josta on yhteys Pireukseen, siinä missä pääkylään Megalochóriin kulkee pieniä nopeita aluksia. Kylän edustalla sijaitsee pieni Metópin saari.\n\nLähteet\n\nAiheesta muualla \n\nAgkístri\nAttikan kylät"}
{"id": "1632504", "url": "https://fi.wikipedia.org/wiki/MP%20%E2%80%93%20Min%C3%A4%20pelk%C3%A4%C3%A4n", "title": "MP – Minä pelkään", "text": "MP - Minä pelkään on Pekka Hyytiäisen ohjaama suomalainen draama- ja kauhuelokuva vuodelta 1982. Elokuva käsittelee temaattisesti pelkoa ja sodan uhkaa tavallisen perheen näkökulmasta. Elokuva sai elokuvateatterikierroksella 302 katsojaa ja esitettiin ensi kerran televisiossa vasta 40 vuotta valmistumisensa jälkeen toukokuussa 2022..\n\nRooleissa\n\nVastaanotto \nElokuvakriitikot pitivät elokuvaa ilmestyessään Hyytiäisen siihen asti parhaana, mutta suhtautuvat eri tavoin sen hitauteen ja minimalismiin. Helena Ylänen (HS 27.3.1982) kirjoitti, että Hyytiäisen voima on omintakeisessa vähäisten viittausten ja viivyttelyn yhdistelmässä: ”Hän pitää jotain kuvaa niin kauan katsojan edessä, että se taatusti alkaa vaikuttaa, koska mitään uutta katsottavaa ei tule sen tilalle. Hyytiäinen on taikurimaisella tavalla kääntänyt kaupallisen elokuvan tehokeinot päälaelleen. Nopeus ei ole hänelle mitään, tiukka leikkaus ei myöskään. Hitaus, kesto, tauot, ne ovat tärkeitä.” Kansan Uutisten Antti Lindqvist oli elokuvan suhteen kriittisempi: ”Sen onnistuneinta antia ovat taitavasti trikkitekniikkaa hyödyntämällä toteutetut, mustavalkoisuudessaan karmeat unijaksot, joihin on tavoitettu modernien sielunmaisemien hehkua. Sen sijaan arjen kuvaukset kesämökiltä ovat seisovine, sisällöttömine kuvineen usein tuskastuttavan lähellä kotielokuvan tyhjänpäiväisyyttä, pelkkää kestoa.”\n\nMP:n ensimmäisen TV-esityksen yhteydessä 40 vuotta myöhemmin HS:n Harri Römpötti kuvaili kuvakerrontaa yritteliääksi ja paikoitellen kokeelliseksi, mutta \"psykologia jää alkeelliseksi\". Hän ei suhtautunut myönteisesti elokuvan hitauteen ja minimalismiin: \"Perinteinen kerronta ei tainnut kiinnostaa kokeilijaa. Henkilöhahmot jäävät pahvisiksi ja tarina luonnoksen asteelle. MP ei vakuuta, ei vaikka siviilien kärsimykset Ukrainassa antavat sille juuri nyt kaikupohjaa.\"\n\nLähteet \n\nVuoden 1982 suomalaiset elokuvat\nSuomalaiset draamaelokuvat\nSuomalaiset kauhuelokuvat"}
{"id": "468257", "url": "https://fi.wikipedia.org/wiki/Bart%20Starr", "title": "Bart Starr", "text": "Bryan Bartlett \"Bart\" Starr (9. tammikuuta 1934 – 26. toukokuuta 2019) oli yhdysvaltalainen amerikkalaisen jalkapallon pelaaja ja valmentaja. Hän syntyi Montgomeryssa, Alabamassa, ja aloitti NFL-tason uransa vuonna 1956.\n\nStarr pelasi pelinrakentajana vuoteen 1971 saakka Green Bay Packersissa, jota hän myöhemmin valmensi vuosina 1975–1983. Hän on viisinkertainen NFL:n mestari (kausina 1961, 1962, 1965, 1966 ja 1967) ja kuului 1960-luvulla neljästi Pro Bowl -joukkueeseen. Starrin NFL-mestaruuksista kaksi viimeistä olivat Super Bowl -voittoja. Starr valittiin sekä historian ensimmäisen että toisen Super Bowlin parhaaksi pelaajaksi.\n\nBart Starr valittiin Pro Football Hall of Famen jäseneksi vuonna 1977.\n\nLähteet \n\nYhdysvaltalaiset amerikkalaisen jalkapallon pelaajat\nYhdysvaltalaiset amerikkalaisen jalkapallon valmentajat\nVuonna 1934 syntyneet\nVuonna 2019 kuolleet"}
{"id": "285192", "url": "https://fi.wikipedia.org/wiki/Shannon%20Hoon", "title": "Shannon Hoon", "text": "Richard Shannon Hoon (26. syyskuuta 1967 – 21. lokakuuta 1995) oli yhdysvaltalaisen Blind Melon -yhtyeen päälaulaja ja lauluntekijä. Hän oli myös vierailevana artistina useilla Guns N' Rosesin kappaleilla. \n\nHoon syntyi Lafayettessa Indianan osavaltiossa. Hän otti puhuttelunimekseen toisen nimensä Shannonin sekaantumisen estämiseksi, sillä myös hänen isänsä etunimi oli Richard. Hoon harrasti nuorena urheilua ja liittyi valmistuttuaan paikalliseen Styff Kytten -yhtyeeseen. \n\nHoon muutti Los Angelesiin ja tapasi Brad Smithin ja Rogers Stevensin, joista tuli hänen yhtyetovereitaan. Blind Melon perustettiin 1989 ja se sai vuonna 1991 levytyssopimuksen Capitol Recordsilta. Debyyttialbumi oli Blind Melon (1992). \n\nHoon sai vuonna 1995 tyttöystävänsä Lisa Crousen kanssa tyttären Nico Blue. Samana vuonna ilmestyi Soup, Blind Melonin viimeinen albumi, joka julkaistiin Hoonin ollessa vielä elossa. Pari kuukautta sen ilmestymisen jälkeen huumausaineongelmista kärsinyt Hoon menehtyi New Orleansissa kokaiinin yliannostukseen. Hänet haudattiin Daytoniin, kotiosavaltioonsa Indianaan. \n\nBlind Melon hajosi muutamia vuosia Hoonin kuoleman jälkeen, vaikka se on sittemmin perustettu uudelleen eri laulajan kanssa. Vuonna 1996 julkaistiin Hoonin tyttären mukaan nimetty kolmas albumi Nico.\n\nAiheesta muualla \nShannon Hoonin kuva\n\nYhdysvaltalaiset rocklaulajat\nVuonna 1967 syntyneet\nVuonna 1995 kuolleet"}
{"id": "1052258", "url": "https://fi.wikipedia.org/wiki/Rusopahtasammal", "title": "Rusopahtasammal", "text": "Rusopahtasammal (Orthothecium rufescens) on lehtisammallaji palmikkosammalten heimossa (Hypnaceae). Sitä esiintyy Maan pohjoispuoliskolla vuoristoissa ja arktisilla alueilla. Suomen alueella laji on harvinainen ja erittäin uhanalainen (EN).\n\nRusopahtasammalen väri on punertavanruskeasta vihreänruskeaan tai kuparinkiiltoinen. Se kasvaa enimmillään kymmenen senttimetriä pitkäksi ja on vain vähän haarova. Lehdet ovat keskisuonettomat, leveän kolmiomaiset, pitkittäispoimuiset ja pitkäkärkiset. Itiöpesäkkeitä kasvaa harvoin. Pesäkkeet ovat pystyjä.\n\nLähteet \n Ulvinen, Tauno, Syrjänen, Kimmo & Anttila, Susanna 2002: Suomen sammalet – levinneisyys, ekologia, uhanalaisuus. ISBN 952-11-1152-6.\n Ulvinen, Tauno & Syrjänen, Kimmo: Suomen sammalten levinneisyys eliömaakunnissa 3\n Jahns, Hans Martin 1982: Sanikkaiset Sammalet Jäkälät Pohjois-, Keski- ja Länsi-Euroopassa (Farne, Moose, Flechten Mittel-, Nord- und Westeropas). Otava, Keuruu.\n\nViitteet \n\nPalmikkosammalet (heimo)\nSuomen vaarantuneet kasvit"}
{"id": "1746132", "url": "https://fi.wikipedia.org/wiki/Uuden-Seelannin%20ralli%201993", "title": "Uuden-Seelannin ralli 1993", "text": "Uuden-Seelannin ralli 1993 (viralliselta nimeltään 24. Rothmans Rally New Zealand) oli rallin maailmanmestaruussarjan kilpailu kaudella 1993. Kilpailu järjestettiin 5. – 8. elokuuta 1993 Aucklandissa. Kilpailu oli kauden kahdeksas ja erikoiskokeiden yhteispituus oli .\n\nKilpailun voitti Colin McRae, jolle voitto oli ensimmäinen rallin MM-sarjassa. Kauden aikana kilpailijat voivat valita enintään kymmenen kolmestatoista kilpailusta ja kilpailu oli kauden toinen, jossa kaikki mestaruudesta kilpailevat olivat mukana.\n\nKilpailu oli myös kauden toinen Aasian-Tyynenmeren rallisarjassa, jonka johdossa oli 'Possum' Bourne. Juha Kankkunen oli kilpailussa Nicky Gristin kanssa kun Juha Piironen oli sairaalassa toipumassa. Kankkunen menetti aikaa tasauspyörästön ongelman vuoksi. Ari Vatanen keskeytti pyöräntuennan pettämiseen.\n\nTulokset\n\nLähteet \n\nMM-rallikausi 1993\nUuden-Seelannin ralli"}
{"id": "407710", "url": "https://fi.wikipedia.org/wiki/H%C3%A9ctor%20Rial", "title": "Héctor Rial", "text": "José Héctor Rial Laguía (14. lokakuuta 1928 Pergamino, Buenos Airesin maakunta, Argentiina – 24. helmikuuta 1991 Madrid, Madridin maakunta, Espanja) oli argentiinalaissyntyinen jalkapalloilija, joka pelasi urallaan ammattilaisena Argentiinassa, Kolumbiassa, Uruguayssa, Espanjassa, Ranskassa ja Chilessä. Hän pelasi myös viisi ottelua Espanjan maajoukkueessa.\n\nRial aloitti ammattilaisuransa vuonna 1947 kotimaansa San Lorenzo de Almagrossa. Myöhemmin 1940- ja 1950-lukujen vaihteessa hän edusti kolumbialaista Independiente Santa Fetä ja uruguaylaista Nacionalia, jossa hän voitti vuonna 1952 Uruguayn pääsasarjamestaruuden.\n\nVuonna 1954 Rial muutti vanhempiensa synnyinmaahan Espanjaan ja liittyi Real Madridin riveihin, jossa hän muodosti 1950-luvun lopulla tehokkaan hyökkäysviisikon Di Stéfanon, Puskásin, Genton ja Kopan kanssa. Hän edusti Real Madridia seitsemän kauden ajan ja voitti muun muassa Euroopan cupin viidesti (1956, 1957, 1958, 1959, 1960) ja Espanjan pääsarjamestaruuden neljästi (1955, 1957, 1958, 1961). Real Madridin jälkeen Rial pelasi vielä Espanyolissa, ranskalaisessa Marseillessa ja chileläisessä Unión Españolassa.\n\nPelaajauransa jälkeen Rial siirtyi Pontevedran valmentajaksi ja valmensi myöhemmin myös Mallorcaa, Zaragozaa, Las Palmasia, Espanjan olympiajoukkuetta, Guadalajaraa, Argentiinan maajoukkuetta (Vladislao Capin apuvalmentajana vuoden 1974 MM-kilpailuissa), Saudi-Arabian maajoukkuetta, Deportivoa, Estudiantesia ja El Salvadorin maajoukkuetta.\n\nRial menehtyi syöpään Madridissa vuonna 1991.\n\nLähteet \n Real Madrid: Jugadores de Leyenda (Luettu 9. syyskuuta 2007)\n Fútbol en la Red: Jugadores de la Selección  (Luettu 9. syyskuuta 2007)\n LFP: Ficha del jugador (Luettu 9. syyskuuta 2007)\n LFP: Entrenadores (Luettu 9. syyskuuta 2007)\n\nArgentiinalaiset jalkapalloilijat\nEspanjalaiset jalkapalloilijat\nEspanjalaiset jalkapallovalmentajat\nVuonna 1928 syntyneet\nVuonna 1991 kuolleet"}
{"id": "1539597", "url": "https://fi.wikipedia.org/wiki/Tohono%20o%E2%80%99odhamit", "title": "Tohono o’odhamit", "text": "Tohono o’odhamit (, aikaisemmin myös muodossa papagot) ovat Pohjois-Amerikan lounaisalueen intiaanikansa Yhdysvaltojen Arizonan ja Meksikon Sonoran osavaltioiden alueella. Tohono o’odhamit puhuvat uto-asteekkilaista o’odhamin kieltä ja yhteensä heitä on 2000-luvulla arviolta noin 20 000.\n\nHistoria\n\nNykyiset tohono o’odhamit ovat polveutuneet mahdollisesti alueella muinoin vaikuttaneista hohokameista ja anasazeista. Sana hohokam on saatettu johtaa tohono o’odhamien kielestä, mutta varsinaisesti sitä käyttivät navajot. Tohono o’odhamien perinteiset asuinalueet sijaitsivat Sonortan aavikolla. Heidän pohjoispuolellaan asui pimoja, joille tohono o’odhamit ovat läheistä sukua. Molemmat puhuvat saman kielen eri murteita, mutta kahdella ryhmällä oli kulttuurillisia eroja.\n\nEnsimmäiset eurooppalaiset alkoivat saapua tohono o’odhamien maille 1500-luvun aikana. Tuolloin tohono o’odhameja on saattanut olla jopa 50 000, mutta seuraavien vuosisatojen aikana heidän määränsä romahti nopeasti. 1700-luvulla heidän lukumääränsä oli ehkä noin 3 000. Heidän luonaan toimi joitakin Espanjalaisia lähetystyöntekijöitä. Eusebio Francisco Kino perusti alueelle useita katolisia lähetysasemia 1600-luvun lopussa. Espanjalaisten mukana saapuivat myös karja, hevoset ja vehnä. Espanjalaisten presidiot antoivat jonkin verran suojaa apchejen kasvavaa uhkaa vastaan, mutta toisaalta espanjalaisten vaikutusvalta merkitsi myös pakkotyötä ja veroja.\n\nMeksiko itsenäistyi Espanjasta 1840-luvulla. Vuosien 1840 ja 1840 välillä tohono o’odhamit kävivät sotaa meskikolaisia vastaan maidensa suojelemiseksi. Meksikon–Yhdysvaltain sodan myötä tohono o’odhamien alue jakautui kahtia Meksikon ja Yhdysvaltojen hallitsemiin puoliin Yhdysvaltojen Arizonassa ja Meksikon Sonorassa. 1860-luvulla tohono o’odhamit taistelivat joidenkin muiden intiaaniheimojen tapaan Yhdysvaltojen joukkojen puolella vanhoja vihollisiaan apacheja vastaan.\n\nLiittolaisuudesta huolimatta tohono o’odhamien maita uhkasivat amerikkalaiset siirtolaisetkin. Etenkin parhaat laidunalueet ja vedenottopaikat menetettiin siirtolaisille. Tohono o’odhameille perustettiin Yhdysvalloissa San Xavierin reservaatti vuonna 1874 ja Gila Bendin reservaatti vuonna 1882. Vuonna 1916 perustettiin edelleen Papago-reservaatti. Suurin osa tohono o’odhamien alkuperäisista ja etenkin tuottavimmista maista jäi perustettujen reservaattien ulkopuolelle. 1970-luvulla alueelle iskenuyt kuivuus loi lähes nälänhädän kaltaisen tilanteen, kun suuri osa tohono o’odhamien karjasta kuoli. Liittovaltion tasolla tunnustettuja tohono o’odham-heimoja on Yhdysvalloissa nykyisin kaikkiaan neljä.\n\nKulttuuri\n\nTohono o’odhamien perinteisessä uskonnossa esiinty palvottavia jumaluuksia, kuten Tcuwut Makai (äiti maa) ja I’itoi tai Se’ehe (isoveli). Molemmat jumaluuden liittyvät myös tohono o’odhamien käsitykseen maailman syntymisestä. Jumaluuksien kotipaikkana pidettiin Baboquivari Peakia Arizonan osavaltion eteläosassa. Nawait oli uudenvuoden sadejuhla. Muita juhlia järjestettiin esimerkiksi lasten murrosiässä, synnytyksen jälkeen, maissinkeruuseen ja metsästykseen liittyen, sekä sotaan ja suolan keräykseen liittyen. Šamaanit saattoivat olla miehiä tai naisia. Kuolleet haudattiin yleensä esineidensä kanssa luoliin tai kivitaloihin. Soturit saivat tästä poiketen polttohautauksen. Perinteisen uskon ohella monet tohono o’odhamit kääntyivät katolilaisuuteen, mutta kristinuskon harjoittamiseen on usein sekoittunut piirteitä perinteisestä uskosta.\n\nTohono o’odhamit olivat jakaantuneet oman ryhmänsä sisällä autonomisiin kyliin, joita johtivat omat päällikkönsä. Koko ryhmällä ei ollut yhtä omaa päällikköään. Yhden kylän asukkaat jakaantuivat kahteen klaaniin. Tohono o’odhamit harjoittivat maanviljelyä ja metsästystä. Miehet viljelivät esimerkiksi maissia, papuja, sekä espanjalaisten mukanaan tuomaa vehnää ja meloneja. Etenkin talvisin metsästettiin. Ruokaa saatiin myös villeistä kerättävistä kasveista. Jättikaktuksesta valmistettavaa alkoholipitoista juomaa nautittiin etenkin seremoniallisissa yhteyksissä.\n\nLähteet\n\nYhdysvaltain alkuperäiskansat\nMeksikon alkuperäiskansat"}
{"id": "108000", "url": "https://fi.wikipedia.org/wiki/Tajo", "title": "Tajo", "text": "Tajo (, , ) on Iberian niemimaan pisin joki. Sen pituus on 1 038 kilometriä, josta 716 kilometriä on Espanjassa, 47 kilometriä Espanjan ja Portugalin välisellä rajalla ja loput 275 kilometriä Portugalissa.\n\nTajon alkulähde on 1 600 metrin korkeudessa Albarracínin vuoristossa Teruelin maakunnassa Aragoniassa, ja se laskee Atlanttiin Lissabonin kohdalla. Lähellä jokisuuta joen ylittää 12,3 kilometriä pitkä Vasco da Gama -silta, joka on Euroopan toiseksi suurin Krimin-sillan jälkeen.\n\nSuurimmat joenrantakaupungit ovat Aranjuez, Toledo, Talavera de la Reina ja Alcántara Espanjassa sekä Santarém ja Lissabon Portugalissa.\n\nLähteet\n\nAiheesta muualla\n\nEspanjan joet\nPortugalin joet\n\nEspanjan ja Portugalin raja\nSeulonnan keskeiset artikkelit\nRajajoet"}
{"id": "282710", "url": "https://fi.wikipedia.org/wiki/Lemmonletto", "title": "Lemmonletto", "text": "Lemmonletto on pieni saari Oulun kaupungin (entisen Haukiputaan kunnan) vesialueella Perämerellä. Se sijaitsee Hietakarin ja Hiukeen saaren välisellä alueella noin neljän kilometrin päässä Virpiniemen merivartioasemalta länteen. Muut läheiset saaret ovat Kaasamatala ja Puukkoletto. Oulun satamaan johtava laivaväylä kulkee saaren eteläpuolitse.\n\nKello (kaupunginosa)\nOulun merialueiden saaret"}
{"id": "34722", "url": "https://fi.wikipedia.org/wiki/%C3%84idinkieli%20ja%20kirjallisuus", "title": "Äidinkieli ja kirjallisuus", "text": "Äidinkieli ja kirjallisuus on oppiaine suomalaisessa koulujärjestelmässä. Siinä perehdytään oppilaan äidinkielen suulliseen ja kirjalliseen käyttöön sekä ihmiskielen olemukseen ja käyttöön yleensä. Tavoitteena on saada oppija huomaamaan, miten olennainen osa kieli on jokapäiväistä elämää ja kaikkea toimintaa.\n\nÄidinkielen ja kirjallisuuden oppiaine on laaja, sillä se on tieto-, taito- ja taideaine. Kirjallisuuden kautta käsitellään moninaisia aiheita. Myös mediakasvatus on nähty osana äidinkielen opetusta. Opetussuunnitelman lisäksi opettaja määrää paljon sitä, mitä tunneilla opetetaan.\n\nPeruskoulussa\nÄidinkieltä ja kirjallisuutta opetetaan peruskoulussa 42 vuosiviikkotuntia (vuosiviikkotunti vastaa 38 oppituntia). Opetus vähenee asteittain siten, että 14 vuosiviikkotuntia jaetaan ensin 1–2 vuosiluokalle, sitten luokille 3–5 ja lopulta luokille 6–9.\n\nEnsimmäisillä luokilla äidinkielen tunteja käytetään lähinnä kirjoittamisen ja lukemisen opetteluun. Peruskoulussa olennaiseksi jää usein sen varmistaminen, että kaikki oppilaat osaavat lukea ja kirjoittaa riittävän hyvin selviytyäkseen tietoyhteiskunnan arkipäivässä.\n\nÄidinkielen ja kirjallisuuden tunneilla opiskellaan perinteisesti esimerkiksi kielioppia, mutta hyvin keskeisiä ovat myös 1990-luvulla oppiaineen nimeenkin tulleet kirjallisuus ja medialukutaito. Kirjallisuuden opiskelu keskittyy peruskoulussa nuorten- ja kotimaiseen kirjallisuuteen.\n\nLukiossa\nÄidinkieli on ainoa pakollinen oppiaine ylioppilastutkinnossa. Lukion oppimäärään kuuluu kuusi pakollista äidinkielen ja kirjallisuuden kurssia:\n ÄI1: Kieli, tekstit ja vuorovaikutus\n ÄI2: Tekstien rakenteita ja merkityksiä\n ÄI3: Kirjallisuuden keinoja ja tulkintaa\n ÄI4: Tekstit ja vaikuttaminen\n ÄI5: Teksti, tyyli ja konteksti\n ÄI6: Kieli, kirjallisuus ja identiteetti\n\nLisäksi on kolme valtakunnallista syventävää kurssia:\n ÄI7: Puheviestinnän taitojen syventäminen\n ÄI8: Tekstitaitojen syventäminen\n ÄI9: Kirjoittaminen ja nykykulttuuri\n\nKatso myös \n Äidinkielen opetuksen historia\n\nLähteet\n\nKirjallisuutta \n \n\nPeruskoulun oppiaineet"}
{"id": "1052599", "url": "https://fi.wikipedia.org/wiki/Wikidata", "title": "Wikidata", "text": "Wikidata on Wikimedia Foundationin omistama yhteisesti muokattava Wikipediaa tukeva tietokanta. Saksan Wikimedia-yhdistyksen aloittaman hankkeen tarkoitus on toimia keskitettynä paikkana erilaisille tiedoille, esimerkiksi henkilöiden syntymäajoille. Palvelu avattiin virallisesti 30. lokakuuta 2012. Se on ensimmäinen Wikimedian uusi hanke vuoden 2006 jälkeen.\n\nHanketta ovat rahoittaneet Allen Institute for Artificial Intelligence, Gordon and Betty Moore Foundation sekä Google, yhteensä 1,3 miljoonalla eurolla. Kesäkuussa 2013 Jandeks lahjoitti projektille 150 000 euroa.\n\nKehitys \nWikidatan ensimmäisessä vaiheessa Wikipedian kielilinkit korvattiin Wikidataan siirretyillä kielilinkeillä. Tämä vaihe otettiin käyttöön kaikissa Wikipedioissa 6. maaliskuuta 2013 mennessä. Toinen vaihe kerää tietolaatikoihin liittyvää dataa, tarkoituksena täyttää Wikipedian tietolaatikot Wikidataan lisätyillä tiedoilla. Ensimmäinen ohjelmistoversio toisesta vaiheesta otettiin käyttöön Wikidatassa 4. helmikuuta. Wikipediassa se otettiin käyttöön huhtikuussa 2013.\n\nTermejä\n\nKatso myös \n Wikipedia:Wikidata\n\nLähteet\n\nAiheesta muualla \n\n Wikidata.\n Wikidata Metassa.\n\nWikimedia-hankkeet\nTietokannat"}
{"id": "1673661", "url": "https://fi.wikipedia.org/wiki/Signal%20%28laskettelurinne%29", "title": "Signal (laskettelurinne)", "text": "Signal on laskettelurinne Alpe d’Huezin talviurheilukeskuksessa Huezin kunnassa Ranskassa.\n\nSignal-rinteeseen tehdyllä kumpareikolla järjestettiin ensimmäistä kertaa joulukuussa 2021 freestylehiihdon maailmancupin kumparelaskukilpailut.\n\nLähteet \nAlpe d’Huez alpedhuez.com \nOpen lifts – Alpe d’Huez alpedhuez.com \nSki slope map – Alpe d’Huez alpedhuez.com \nResults – Alpe d’Huez fis-ski.com \n\nRanskan laskettelurinteet\nHuez"}
{"id": "52776", "url": "https://fi.wikipedia.org/wiki/Ahjo", "title": "Ahjo", "text": "Ahjo on tulisija, jota käytetään yhteisenä työskentely- ja lämmitystilana metalleja muokattaessa ja sulatettaessa.\n\nAhjon polttoaineena käytetään tavallisimmin puuhiiltä tai kivihiilestä kuivatislattua koksia. Vielä 1800-luvun puoleenväliin asti suurin osa raudasta valmistettiin puuhiilellä. Metsien ehtymisen vuoksi oli siirryttävä käyttämään kivihiiltä, joka aiheutti monenlaisia ongelmia sisältämiensä epäpuhtauksien vuoksi. Koksilla saavutettiin jonkin verran suurempi lämpötila, jolloin vieraiden metallien oksidit hapettuivat tehokkaammin.\n\nHiilten palamista tehostetaan yleensä puhaltamalla niihin ilmaa. Perinteisesti sepät ovat käyttäneet ilman puhaltamiseen palkeita, mutta nykyaikana tarkoitukseen soveltuu myös sähköinen puhallin esim. puhaltava pölynimuri.\n\nAhjon polttoaineena voidaan käyttää myös kaasua, mikä sopii taontaan yhtä hyvin kuin perinteisempi hiili. Kaasua käytettäessä ei metallin pintakerroksiin kuitenkaan saada hiiltä perinteisen menetelmän tavoin, jolla raudan tapauksessa on metallin ominaisuuksia parantava vaikutus.\n\nLähteet\n \n\nMetallurgia"}
{"id": "1118576", "url": "https://fi.wikipedia.org/wiki/Gonten", "title": "Gonten", "text": "Gonten on kunta Koillis-Sveitsissä, Appenzell Innerrhodenin kantonissa. Kunnassa on noin 1 500 asukasta. \n\nGonten sijaitsee kumpuilevalla ylänköalueella, noin 10 kilometriä Sankt Gallenista etelään. Gontenin korkein vuori on Kronberg (1 663 m mpy.), jonne on köysirata Jakobsbadin kylästä.\n\nGonteniin on Appenzeller Bahnen -yhtiön rautatieyhteys Herisausta ja Appenzellistä.\n\nLähteet\n\nViitteet\n\nAiheesta muualla \n \n\n Appenzell Innerrhodenin kunnat"}
{"id": "1744954", "url": "https://fi.wikipedia.org/wiki/Edith%20Tuomi", "title": "Edith Tuomi", "text": "Edith Tuomi (o.s. Lindfors, 1907–1993) oli suomalainen kansanmuusikko, jonka instrumentteja olivat viulu ja laulu. Porilainen Tuomi sai ensimmäisenä naisena mestaripelimannin arvonimen vuonna 1976. Hän oli myös ensimmäinen naispuolinen valtapelimanni. Tuomi kuului muun muassa Kaustisen kansanmusiikkijuhlilla perustettuun Amatsonit-naisyhtyeeseen.\n\nPomarkussa ja Noormarkussa köyhän työläisperheen tyttärenä varttunut Edith Tuomi sai kansanmusiikkiharrastuksen vanhemmiltaan: isä Frans Lindfors oli seudulla tunnettu viulupelimanni ja äiti lauloi. Myös veljestä Arvo Lindforsista tuli viulisti. Lindforsin pelimannit -yhtyeessä oli 1980-luvulla mukana perheen viiden sukupolven edustajia.\n\nVuonna 1973 Edith Tuomi, Arvo Lindfors ja muut Porin seudun kansanmuusikot levyttivät kansanmusiikkialbumin Satakuntalainen Purppuri. Finnlevyn julkaisema ja Erkki Pällin tuottama LP-levy äänitettiin Kaustisen kansanmusiikkijuhlilla 1971. Vuonna 1975 Yle TV1 esitti Seppo Seppälän tuottaman viihdeohjelman Klunks mai jekumia, jossa Edith Tuomi esiintyy ja kertoo lapsuudestaan. Edith Tuomen 80-vuotispäiviä vietettiin helmikuussa 1987 Porin Sampola-salissa kansanmusiikkiesitysten merkeissä.\n\nLähteet \n\nSuomalaiset kansanmuusikot\nVuonna 1907 syntyneet\nVuonna 1993 kuolleet"}
{"id": "597549", "url": "https://fi.wikipedia.org/wiki/Rock%20on%20rock%20%E2%80%93%20The%20Best%20of%201977%E2%80%931993", "title": "Rock on rock – The Best of 1977–1993", "text": "Rock on rock – The Best of 1977–1993 on suomalaismuusikko Ile Kallion ensimmäinen ja toistaiseksi ainoa hänen soolouransa hitit kattava kokoelmalevy. Se julkaistiin 5. marraskuuta 2008.\n\nKappaleet\n\nLähteet \n http://www.dvdinfo.fi/ilekallio/\n\nViitteet \n\nVuoden 2008 kokoelma-albumit\nIle Kallion albumit"}
{"id": "355943", "url": "https://fi.wikipedia.org/wiki/Jatkosodan%20hy%C3%B6kk%C3%A4ysvaiheen%20merisotatoimet", "title": "Jatkosodan hyökkäysvaiheen merisotatoimet", "text": "Jatkosodan hyökkäysvaiheen merisotatoimet on nimitys merisotatoimille pääasiassa Suomenlahdella jatkosodan hyökkäysvaiheessa vuoden 1941 joulukuulle.\n\nYleisesti\n\nJatkosodan aikana laivaston merkitys kasvoi. Jatkosodan aattona Suomen merivoimat miehittivät Ahvenanmaan operaatio Kilpapurjehduksen myötä. Hyökkäysvaiheen aikana suomalaiset vartiomoottoriveneet partioivat aluevesillä, sukellusveneet suorittivat pitkiä partioretkiä ja miinalaivat miinoittivat Suomenlahtea yhteistyössä saksalaisten kanssa. Maavoimien edettyä Ääniselle Suomen laivasto sai uuden laivastoyksikön, kun perustettiin Äänisen laivasto-osasto, johon kuului yksi tykkivene ja muutamia muita aluksia. Myös ns. saattuetoimintaa suoritettiin, eli sota-alukset saattoivat aseistamattomia rahti- ja matkustaja-aluksia.\n\nMäkiluodon tapahtumat\nEnsimmäiset taisteluammunnat Mäkiluodolla käytiin iltapäivällä 3. heinäkuuta 1941. Suomalaiset ampuivat kohteena ollutta neuvostojoukkojen miinalaivaosastoa kohti neljä 12-tuumaisen ja kolme 8-tuumaisen tykin laukausta. 12-tuumaisen tykin toinen hissi oli mennyt aiemmin päivällä epäkuntoon ja toiseen 8-tuumaiseen tuli lataushäiriö.\n\n16. elokuuta illalla Mäkiluodon 8-tuumaiset tykit ampuivat kohti moottoritorpedoveneitä, jotka tulittivat Kallbådanin saaren asemia. Yöllä veneet palasivat, ja Rönnskärin 6-tuumaiset ampuivat niitä kohti. Veneet ilmeisesti säästyivät.\n\nPunalaivaston evakuoituessa Tallinnasta 28. elokuuta Mäkiluodon linnake ampui kolmea eri laivaosastoa kohti 12- ja 8-tuumaisilla pattereilla.\n\nYöllä 4. marraskuuta 12-tuumaiset tykit ehtivät avata tulen neljän laivan osastoa kohti ennen kuin laivat katosivat näkyvistä. Samana iltana Hankoniemestä poistui yksi neuvostoliittolaisten laivaosasto, jota ammuttiin 12- ja toisella 8-tuumaisella tykillä.\n\n30. marraskuuta illalla ja yöllä 12- ja 8-tuumaiset ampuivat viiden laivan osastoa kohti.\n\nViimeisissä taisteluammunnoissa 2.–3. joulukuuta 1941 illalla ja yöllä kahta Hangosta poistuvaa osastoa ammuttiin 12- ja 8-tuumaisilla. Hangosta illalla 2. joulukuuta lähteneeseen saattueeseen kuulunut tykkivene Virsaitis sai kello 00.30 aikaan osuman ja upposi. Aluksella oli 246 ihmistä, joista pelastettiin 96. Jälkimmäisen osaston kuljetusalus Josef Stalin ajoi myöhemmin miinaan ja jäi paikalleen. Kun neuvostojoukot ottivat sen hinaukseen, sai se osuman Mäkiluodon 12-tuumaisesta kranaatista ja keulassa olleet ammukset räjähtivät. Alus ajelehti sitten karille Viron rannikolle saksalaisten saaliiksi. 5 600:ta aluksessa olleesta vajaat 3 000 kuoli, saattoalukset pelastivat 1 700 ja noin 1 000 jäi saksalaisten vangiksi. Myöhemmin päivällä Mäkiluoto ampui yhtä hävittäjän osastoa kohti. Tämän jälkeen Hanko oli evakuoitu, ja neuvostoliittolainen Suomenlahden-liikenne lakkasi.\n\nIlmahyökkäyksiä linnaketta vastaan sattui pitkin hyökkäysvaihetta, mutta vakavia tappioita saarella ei koettu.\n\nPanssarilaiva Ilmarisen tuho\n\nPanssarilaiva Ilmarisen tuhoa jotkut suomalaiset pitävät jatkosodan hyökkäysvaiheen katkerimpana menetyksenä. Alus upposi Utön eteläpuolelle 13. syyskuuta 1941. Alus vei mukanaan 271 miestä.\n\nSuomen laivaston lippulaiva Ilmarisen kohtalon hetket koittivat operaatio Nordwindin myötä, joka oli saksalaisten suunnitelma vallata neuvostojoukkojen haltuun jääneet Hiidenmaan ja Saarenmaan saaret. Saksalaiset pyysivät maihinnousun peiteoperaatioon suomalaisten apua. Suomen merivoimien komentaja Väinö Valveen 7. syyskuuta antaman käskyn mukaan saksalaisten aloittaessa maihinnousunsa saarille, suomalaiset keskittäisivät aluksiaan harhautussuunnitelmissa Utön suunnalle ja panssarilaivat estäisivät Bengtskärin suunnassa neuvostojoukkojen pakotien saarilta Hankoon. Panssarilaivat Ilmarinen ja Väinämöinen siirtyivät Utöön 13. syyskuuta kello 15..\n\nUtön alueelle saapumisen jälkeen suomalaiset pitivät neuvottelun, joissa päätettiin operaation yksityiskohdat. Siinä päätettiin, että panssarilaivat kulkisivat miinoista raivattua meriväylää pitkin. Väylää oli raivattu \"ainakin 20 meripeninkulman etäisyydelle\".. Panssarilaivojen osasto, Ilmarinen kärjessä, lähti liikkeelle kello 18. Ilmarista ohjasi kapteeniluutnantti Veijo Virkki ja laivassa oli kaikkiaan 398 miestä.\n\nKello 19.51 Ilmarinen kääntyi suunnalle 232. 20.30 aikaan alus saapui käännöspisteeseen ja aloitti käännöksen vastakkaissuunnalle oikean kautta. Eloonjääneen kertomuksen mukaan pian käännöksen jälkeen laivan vasemmalla kyljellä räjähti ja tulipatsas kohosi yli kymmenen metrin korkeuteen. Välittömästi tämän jälkeen laiva kaatui vasemmalle kyljelleen ja muutamaa minuuttia myöhemmin se alkoi vajota perä edellä. Seitsemää minuuttia myöhemmin räjähdyksestä Ilmarinen oli uponnut. Kaikkiaan panssarilaiva Ilmarisen miehistöstä 271 hukkui ja 127 pelastui.\n\nOnnettomuuden jälkeen tietoa Ilmarisen uppoamisesta ei heti ilmoitettu. Tieto julkaistiin 16. syyskuuta ja kaatuneiden ja pelastuneiden nimet 2. lokakuuta. 21.–22. syyskuuta välisenä yönä oli Moskovan radio tiedottanut: ”Suomalainen rannikkovartioalus Ilmarinen on ajanut miinaan ja uponnut Suomenlahdella laivastoyksiköidemme hyökkäyksen aikana”. Uutisen loppu oli kylläkin jo propagandaa. Ilmarisen uppoamiskoordinaatit panssarilaiva Väinämöisen mukaan olivat P=59°25´8´´ ja I=21°3´6´´. Uhrit siunattiin vuonna 1943.\n\nKatso myös \nJatkosodan hyökkäysvaiheen ilmasotatoimet\nHangon rintama 1941\n\nLähteet \n\nJatkosodan suomalainen meripuolustus\n\nOperaatio Barbarossa"}
{"id": "451250", "url": "https://fi.wikipedia.org/wiki/B.%20F.%20Skinner", "title": "B. F. Skinner", "text": "Burrhus Frederic Skinner () oli yhdysvaltalainen psykologi, professori, kirjailija ja keksijä. Amerikan psykologiyhdistyksen (APA) vuonna 2002 tekemän arvion mukaan professori Skinner oli tunnetuin yhdysvaltalaiseen psykologiaan vaikuttaneista henkilöistä (1. sijalla sadasta listatusta vaikuttajasta).\n\nOpinnot ja ura\n\nSkinner opiskeli ensin englannin kieltä ja suoritti alemman korkeakoulututkinnon yksityisessä Hamilton Collegessa (BA 1926). Hän jatkoi jonkin ajan kuluttua Harvardin yliopistoon, josta valmistui psykologia pääaineenaan nopeassa vauhdissa ensin maisteriksi ja sitten tohtoriksi (MA 1930; PhD 1931).\n\nVaikutukset psykologiaan \nSkinnerin mukaan ihmisen vapaa tahto on illuusiota. Hän uskoi, että ihmisen toiminta on riippuvaista aiempien toimintojen seurauksista. Jos seuraukset ovat olleet huonot, on todennäköistä, ettei toimintaa toisteta, kun taas jos seuraukset ovat olleet positiiviset, todennäköisyys toiminnan toistumisesta vahvistuu.  Skinner kutsui tätä vahvistamisen periaatteeksi.  \n \nSkinner loi niin sanotun välineellisen ehdollistumisen teorian eläinkokeiden pohjalta. Tutkimuksissaan Skinner pyrki muokkaamaan koe-eläinten jo olemassa olevia käyttäytymismuotoja ehdollistamisen avulla. Keskeisellä sijalla Skinnerin operantin ehdollistumisen teoriassa on vasteen vahvistaminen myönteisesti (palkitseminen) ja kielteisesti (rankaiseminen). Hänen mukaansa ihmisen toivottuja käyttäytymismuotoja tuli palkita ja ei-toivotuista käyttäytymismuodoista tuli seurata rangaistus. Vahvistamisen välittömyyden periaatteen mukaan palautteen käyttäytymisestä tuli seurata välittömästi.\n\nHäneen merkittävästi vaikuttaneita tieteilijöitä olivat ainakin Ivan Pavlov, Bertrand Russell, John B. Watson ja Edward Thorndike.\n\nTeoksia   \nSkinnerin kirjoittamia teoksia olivat muun muassa:\n The Behavior of Organisms (1938, tietokirja). New York: Appleton-Century-Crofts.\n Walden Two (1948, fiktio)\n Science and Human Behavior (1953, tietokirja). New York: MacMillan.\n Verbal Behavior (1957, tietokirja)\n Beyond Freedom and Dignity (1971, tietokirja),\n\nKatso myös \n Behaviorismi\n\nLähteet\n\nAiheesta muualla\nB.F. Skinner Google Scholarissa   (scholar.google.com)\nBehaviorismia: Skinner ja operantti ehdollistuminen (Sosiaalipsykologian peruskurssi, Tampereen yliopisto) (uta.fi)\nB. F. Skinner Demonstrates Operant Conditioning (1971)  (youtube.com)\nB. F. Skinner - A World of Difference: Skinner and the Good Life (1979)  (youtube.com)\nBF Skinner and Superstition in the Pigeon (BBC:n Mind Changers -radio-ohjelma, 19 Aug 2015)  (bbc.co.uk)\nDeborah Skinner Buzan (12.3.2004) I was not a lab rat   (theguardian.com)\nBill Davidow (10.6.2013) Skinner Marketing: We're the Rats, and Facebook Likes Are the Reward  (theatlantic.com)\n\nYhdysvaltalaiset psykologit\nYhdysvaltalaiset professorit\nYhdysvaltalaiset tietokirjailijat\nVuonna 1904 syntyneet\nVuonna 1990 kuolleet\nSeulonnan keskeiset artikkelit"}
{"id": "1757311", "url": "https://fi.wikipedia.org/wiki/Anka%20Bergman", "title": "Anka Bergman", "text": "Anka Bergman (os. Kaudrová; 20. huhtikuuta 1917, Třebechovice – 17. heinäkuuta 2013, Cardiff) oli tšekkiläinen holokausti-selviytyjä. Hän synnytti tyttärensä Eva Clarken Mauthausenin keskitysleirillä vain hieman ennen leirin vapauttamista.\n\nVarhainen elämä \n\nAnna Kaudrová syntyi 1917 Třebechovicen kaupungissa nykyisessä Tšekin tasavallassa. Hän varttui vanhempiensa ja kahden veljensä ja siskonsa kanssa. Heidät kasvatettiin juutalaisina, mutta perhe ei ollut uskonnollinen. Käytyään sisäoppilaitoksessa koulua hän opiskeli lakia Prahan yliopistossa. Kun natsit ottivat vallan Tšekkoslovakiassa vuonna 1939, he sulkivat yliopistot ja Bergman hankki työpaikan hatuntekijänä. 15. toukokuuta 1940 hän avioitui Bernd Nathanin kanssa. Nathan oli Saksassa syntynyt arkkitehti, joka oli palkittu ensimmäisen maailmansodan sotilaana rautaristillä. Nathan oli muuttanut Prahaan Saksasta paetakseen natsien hallintoa. Rajoitusten kasvaessa pariskunta pakotettiin käyttämään keltaista daavidintähteä tunnuksena heidän juutalaisuudestaan.\n\nHolokausti \n\nMarraskuussa 1941 Anka Bergman ja Bernd Nathan määrättiin siirtymään varastoon lähelle Holešovicen juna-asemaa Prahassa. Pariskunta erotettiin toisistaan ja Anka lähetettiin Theresienstadtiin, joka oli ghetoksi muutettu vanha kasarmi. Hän sai työpaikan elintarvikeliikkeestä, minkä vuoksi hänellä oli mahdollisuus ruokkia omia perheenjäseniä ja sukulaisia, jotka saapuivat myöhemmin Theresienstadtiin. Bergman onnistui löytämään Theresienstadtista myös miehensä Bernd Nathanin ja heille syntyi poika George (Dan) vuonna 1944. Ennen pojan syntymistä, Gestapo pakotti Bergmanin allekirjoittamaan asiakirjan, jossa hän suostui poikansa tappamiseen tämän syntymän jälkeen. Poika kuitenkin kuoli vain kahden kuukauden ikäisenä keuhkokuumeeseen.\n\nSyyskuussa 1944 Bernd lähetettiin Auschwitz-Birkenaun keskitys- ja tuhoamisleirille. Anka oli jälleen raskaana, ja koska hän ei tiennyt leirin tarkoituksesta, hän päätti liittyä vapaaehtoisesti miehensä seuraan. Saapuessaan lokakuussa hänet erotettiin jälleen Berndistä, jonka natsit ampuivat myöhemmin kuolemanmarssissa 18. tammikuuta 1945. Anka, joka oli aliravittu ja pyrki pitämään raskautensa salassa, valittiin orjatyöhön asetehtaaseen lähelle Saksan Dresdeniä. Täältä hänet siirreettiinMauthausenin keskitysleirille. Tässä vaiheessa Anka oli jo niin aliravittu, että hän myöhemmin arvioi lasillisen maitoa tarjonneen maanviljelijän pelastaneen hänen henkensä. Raskauden lopulta paljastuttua  hänet olisi lähetetty suoraan kaasukammioon, mutta ne oli sodan loppuvaiheessa räjäytetty juuri edellisenä päivänä. Mauthausenissa Anka synnytti tyttärensä Eva Clarken. Kolme päivää myöhemmin amerikkalaiset joukot vapauttivat leirin.\n\nBergman totesi myöhemmin, että aikaa ghetoissa ja leireillä helpotti vangittujen esiintyjien musiikki, joka motivoi ihmisiä jatkamaan elämistä. Ankan suosikki oli tšekkiläisen säveltäjän Smetanan ooppera Myyty morsian.\n\nMyöhempi elämä \nSodan päätyttyä Bergman palasi Prahaan majoittuakseen selviytyneiden perheenjäsentensä luo. Hänen miehensä, vanhemmat sekä kaksi sisarta murhattiin Auschwitzissa. Vuonna 1948 hän muutti Britanniaan ja avioitui Karel Bergmanin, RAF:ssa työskennelleen tšekkiläisen kääntäjän kanssa. Perhe asettui Walesin Cardiffiin. Bergman piti usein puheita sodan ajan kokemuksistaan.\n\nAnka Bergman kuoli 17. heinäkuuta 2013. Hänen tyttärensä Eva Clarke puhuu säännöllisesti Holokaustiin liittyvissä tilaisuuksissa.\n\nLähteet\n\nAiheesta muualla \n\n BBC1: \"The Baby Born in the Concentration Camp\" (Keskitysleirillä syntynyt vauva) \"The Baby Born in the Concentration Camp\"\n Wendy Holdenin kirja \"Born Survivors\" \n\nHolokaustista selviytyneet\nTšekkiläiset henkilöt\nVuonna 1917 syntyneet\nVuonna 2013 kuolleet"}
{"id": "369454", "url": "https://fi.wikipedia.org/wiki/Chuck%20Schumer", "title": "Chuck Schumer", "text": "Charles Ellis \"Chuck\" Schumer (s. 23. marraskuuta 1950 Brooklyn, New York) on yhdysvaltalainen demokraattipoliitikko ja lakimies. Hän on toiminut tammikuusta 2021 alkaen senaatin enemmistöjohtajana. Hän on 3. tammikuuta 1999 lähtien toiminut senaatissa New Yorkin edustajana. Aiemmin hän toimi kongressiedustajana Yhdysvaltain edustajainhuoneessa 1981–1999. Schumer toimi senaatin vähemmistöjohtajana 2017–2021. Häntä pidetään keskusta-vasemmistolaisena poliitikkona.\n\nElämä ja ura\nSchumer valmistui Brooklynin James Madison High Schoolista vuonna 1967. Samassa koulussa opiskelivat myös muun muassa tuleva Vermontin senaattori Bernie Sanders ja myöhemmin Yhdysvaltain korkeimman oikeuden tuomarina toiminut Ruth Bader Ginsburg. Schumer opiskeli oikeustieteitä Harvardin yliopistossa ja valmistui oikeustieteiden tohtoriksi vuonna 1974. Schumer toimi New Yorkin osavaltion edustajainhuoneessa vuosina 1975–1980.  \n\nVuonna 1980 Schumer valittiin edustamaan New Yorkin 16. vaalipiiriä Yhdysvaltain edustajainhuoneeseen. Vuonna 1982 Schumer valittiin edustamaan New Yorkin 10. vaalipiiriä, jonka edustajana hän toimi vuosina 1983–1993. Vuonna 1992 Schumer valittiin edustamaan New Yorkin 9. vaalipiiriä, jota hän edusti vuosina 1993–1999. Schumer valittiin senaattiin vuonna 1998, ja hän on edustanut New Yorkia vuodesta 1999 asti.  \n\nSchumerista tuli Yhdysvaltain senaatin enemmistöjohtaja 20. tammikuuta 2021, kun varapresidentti Kamala Harris astui virkaansa. Schumerista tuli ensimmäinen demokraattipuolueen senaatin enemmistöjohtaja sitten Harry Reidin, joka toimi tehtävässä vuoteen 2015 asti. Schumer on senaatin ensimmäinen juutalainen enemmistöjohtaja.\n\nYksityiselämä\nSchumer on juutalainen ja hänen sukunsa ovat lähtöisin Venäjältä, Puolasta ja Itävallasta. Schumer ja hänen vaimonsa Iris Weinshall vihittiin 21. syyskuuta 1980. Heillä on kaksi tytärtä.\n\nLähteet\n\nAiheesta muualla \n\nYhdysvaltain edustajainhuoneen jäsenet\nYhdysvaltain senaatin jäsenet\nYhdysvaltalaiset demokraattipoliitikot\nNewyorkilaiset poliitikot\nVuonna 1950 syntyneet\nElävät henkilöt\nAmerikanjuutalaiset\nMajority Leader"}
{"id": "1081469", "url": "https://fi.wikipedia.org/wiki/Petru%20Groza", "title": "Petru Groza", "text": "Petru Groza (7. joulukuuta 1884 Băcia – 7. tammikuuta 1958 Bukarest) oli romanialainen poliitikko, joka toimi maansa pääministerinä toisen maailmansodan jälkeen vuosina 1945–1952. Groza ei kuulunut kommunistiseen puolueeseen, mutta tuki käytännössä kommunistien valtaannousua.\n\nGroza oli kotoisin Transilvaniasta ja koulutukseltaan lakimies. Hän siirtyi politiikkaan ensimmäisen maailmansodan jälkeen, aluksi Romanian Kansallispuolueen (PNR) edustajana. Hän oli 1920-luvun alussa ministerinä Alexandru Averescun hallituksessa. Vuonna 1933 Groza perusti Auraajien Rintama (Frontul Plugarilor) -nimisen talonpoikien asiaa ajavan vasemmistolaisen järjestön ja häntä alettiin pitää ”vasemmistoporvarina”.\n\nKommunistit onnistuivat saavuttamaan vaikutusvaltaa Auraajien Rintaman sisällä ja syksyllä 1944 siitä tuli yksi kommunistien kokoamaan Kansalliseen Demokraattiseen Rintamaan liittyneistä järjestöistä. Kun Neuvostoliiton edustajat pakottivat pääministeri Nicolae Rădescun eroamaan helmikuussa 1945, Groza nimitettiin hänen seuraajakseen. Hän kokosi koalitiohallituksen, jossa kommunistit olivat vähemmistöasemassa. Grozan pääministerikauden aikana valta kuitenkin siirtyi asteittain kommunisteille ja oppositiopuolueet lakkautettiin. Vuoden 1947 lopussa kuningas Mikael I painostettiin luopumaan kruunusta ja maa julistettiin kansantasavallaksi. Vuonna 1952 Groza luopui lopulta pääministerin tehtävästä ja hänen seuraajakseen tuli kommunistijohtaja Gheorghe Gheorghiu-Dej. Sen jälkeen Groza toimi maan muodollisena valtionpäämiehenä kuolemaansa saakka.\n\nAiheesta muualla\n\nRomanian pääministerit\nRomanian presidentit\nVuonna 1884 syntyneet\nVuonna 1958 kuolleet"}
{"id": "220456", "url": "https://fi.wikipedia.org/wiki/Terttuselja", "title": "Terttuselja", "text": "Terttuselja eli euroopanterttuselja (Sambucus racemosa) on punamarjainen, pari metriä korkea pensas. Sen luontainen kasvualue on Etelä- ja Keski-Euroopassa, mutta yleisenä puutarhakasvina se on levinnyt satunnaisesti luontoon laajalla alueella lähes koko Euroopassa ja Luoteis-Aasiassa. Terttuseljan marjat ovat lievästi myrkyllisiä.\n\nUlkonäkö ja koko \nTerttuselja kasvaa 2–4 metriä korkeaksi. Sirottavahaaraiset oksat ovat kellanharmaita. Lehdet ovat vaaleanvihreitä ja päätöparisia. Lehdykät ovat 4–12 cm pitkiä, suikeita ja hammaslaitaisia. Kasvi kukkii toukokuussa kellan- tai vihertävänvalkoisin kukin. Punaiset, lievästi myrkylliset marjat kypsyvät loppukesästä. Ulkonäkönsä puolesta terttuselja muistuttaa hieman pihlajaa, mutta seljan tympeä, voimakas haju estää ihmistä syömästä sen marjoja vahingossa. Monet linnut kuitenkin syövät sen marjoja, muun muassa kottaraisten näkee usein parvina ruokailevan seljapensaissa. Linnut myös levittävät tehokkaasti sen siemeniä.\n\nLevinneisyys \nTerttuselja on alun perin kotoisin Etelä- ja Keski-Euroopasta. Luontainen kasvualue ulottuu idässä Puolaan saakka. Nykyään lajia tavataan satunnaisesti lähes koko Euroopassa sekä Luoteis-Aasiassa. Pohjois-Eurooppaan terttuselja on tuotu puutarhakasviksi jo vuosisatoja sitten. Kasvin siemeniä on esimerkiksi löydetty arkeologisissa kaivauksissa keskiaikaisista kerrostumista. Suomen luontoon terttuselja alkoi levitä puutarhoista 1900-luvun alkupuolella. Nykyään terttuselja on varsin yleinen Etelä-Suomessa ja tavallinen Oulun korkeudelle saakka.\n\nElinympäristö \nPuutarhoista terttuselja on karannut vieraslajiksi esimerkiksi puistoihin, tienvarsiin, metsiin ja kallioille. Vanhoissa pihapiireissä kasvia tavataan tyypillisesti ulkokäymälän tai tunkion läheisyydessä runsasravinteisessa kasvupaikassa. Tästä terttuselja onkin saanut Suomessa kansanomaisen nimityksen \"paskamarja\".\n\nKäyttö \nTerttuseljaa on kasvatettu Euroopassa pitkään koriste- ja rohdoskasvina.  Marjoista on tehty hyytelöä, mehua ja jopa marjaviiniä. Terttuseljan kukat ja kypsät marjat eivät ole myrkyllisiä ja ravintokäytössä myrkylliset siemenet ja raakileet poistetaan. Nykyään terttuseljalla on Suomessa merkitystä lähinnä koristekasvina. Se on talvenkestävä ja kaunis pensas. Terttuseljasta on olemassa muutamia viljelylajikkeita, kuten lehdiltään kapealiuskainen sulkaterttuselja ('Laciniata', 'Plumosa', 'Tenuifolia') ja kellertävälehtinen keltaterttuselja ('Aurea').\n\nTuholaiset ja kasvitaudit \nTerttuseljassa tavataan yleisesti seljahärmää (Erysiphe vanbruntiana). Suomesta tätä härmäsientä voi nykyään löytää lähes jokaisesta pensaasta erityisesti sateisina kesinä. Seljahärmä vaurioittaa terttuseljan lehtiä muuttaen ne harmahtaviksi.\n\nLähteet \n Tolvanen, Mattias: Terttuselja. Teoksessa Luonnossa. Kasvit II. Toim. Piirainen, Mikko. WSOY, Porvoo 2008, s. 146–147.\n Retkeilykasvio. Toim. Hämet-Ahti, Leena & Suominen, Juha & Ulvinen, Tauno & Uotila, Pertti. Luonnontieteellinen keskusmuseo, Kasvimuseo, Helsinki 1998.\n Sambucus racemosa. The IUCN Red List of Threatened Species 2018.  (uhanalaisluokitus)\n\nViitteet\n\nAiheesta muualla \nKasviatlas 2010: Terttuseljan levinneisyys Suomessa\nPinkka, Lajintuntemuksen oppimisympäristö: Terttuselja (Sambucus racemosa)\nPuutarha.net: Terttuselja (Sambucus racemosa)\nDen virtuella floran: Terttuseljan levinneisyys pohjoisella pallonpuoliskolla \nITIS: Sambucus racemosa \nUnited States Department of Agriculture (USDA): Sambucus racemosa \n\n58.41 Puut, pensaat\nSeljat\nSeulonnan keskeiset artikkelit"}
{"id": "35547", "url": "https://fi.wikipedia.org/wiki/Eriej%C3%A4rvi", "title": "Eriejärvi", "text": "Eriejärvi on eteläisin, matalin ja tilavuudeltaan pienin Pohjois-Amerikan viidestä Isoistajärvestä, ja se on maailman 11:nneksi suurin järvi. Järven pinta-ala on 25 700 km², keskisyvyys 19 m ja tilavuus 484 km³. Järven pinta on 174 metriä merenpinnan tason yläpuolella.\n\nEriejärveen laskee Detroitjoki Huronjärvestä ja siitä laskee Niagarajoki ja Wellandin kanava Ontariojärveen. Järven eteläpuolella sijaitsevat Yhdysvaltojen osavaltiot Ohio, Pennsylvania ja New York, länsipuolella Michigan ja pohjoispuolella Kanadan Ontarion provinssi.\n\nJärvi on saanut nimensä erie-intiaaneista, jotka elivät järven etelärannoilla. Nimi tulee irokeesikielten sanasta erielhonan, mikä tarkoittaa pitkää häntää.\n\nEriejärvi oli erittäin saastunut 1960- ja 1970-luvulla. Nykyään järven tila on kuitenkin kohentunut luonnonsuojelulakien ansiosta. Ongelmana on kuitenkin rehevöityminen levämassoineen.\n\nMaantiede \nEriejärven keskimääräinen pinnankorkeus on 174 metriä. Se on pisimmiltään 388 km ja leveimmiltään 92 km. Järven keskisyvyys on vain 19 m ja syvimmiltäänkin järvi on vain 64 metriä. Vertailuksi Yläjärvi on keskisyvyydeltään 147 metriä. Koska Eriejärvi on Isoistajärvistä matalin, se on niistä myös lämpimin kesäisin ja jäätyy talvisin ensimmäisenä.\n\nSuurista kaupungeista muun muassa Buffalo ja Cleveland sijaitsevat Eriejärven rannalla.\n\nHistoria\n\nAlkuperäiskansat \nUseat intiaaniheimot elivät Eriejärven itärannoilla ennen eurooppalaisten saapumista Amerikan mantereelle. Eriet asuivat järven eteläpuolella ja attiwendaronkit asuivat itäreunan pohjoispuolella. Port Stanleyn lähellä on jo 1500-luvulla perustettu pieni kylä, jossa asui parhaimmillaan jopa 800 intiaania. Eurooppalaiset kutsuivat attiwendaronkeja neutraaleiksi intiaaneiksi, sillä he kieltäytyivät taistelemasta muita heimoja vastaan. Molemmat suurista Eriejärven rantoja asuttaneista intiaaniheimoista valloitettiin irokeesisotien aikaan. Sotien jälkeen irokeesit asuttivat Eriejärven itäpuolta ja sitä käytettiin metsästysalueena.\n\nTalous\n\nKalastus \nEriejärven leuto lämpötila ja planktonin riittävyys tekevät siitä oivan paikan kalastukselle. Eriejärvessä on kaikista Isoistajärvistä eniten kaloja. Järvi on aiemmin kärsinyt ylikalastuksesta, minkä takia kalastusta säännellään nykypäivänä tarkemmin. Järvestä kalastetaan muun muassa kirjolohta, valkosilmäkuhaa, haukia, isoaurinkoahvenia, valkobasseja ja pikkubasseja. Järvestä on aiemmin kalastettu myös sampia, mutta nykyään kalastetut sammet palautetaan takaisin järveen, jotta niiden populaatio voisi kasvaa takaisin.\n\nMaanviljely \nEriejärven rannat ovat hedelmällistä maaperää maanviljelylle. Erityisesti New Yorkin osavaltion länsiosassa kasvatetaan paljon viinirypäleitä ja alueella onkin paljon viinitiloja. Viinityypeistä valmistetaan erityisesti pinot noiria, chardonnayta ja rieslingiä.\n\nLähteet\n\nAiheesta muualla \n\nIsotjärvet\nOntarion järvet\nMichiganin maantiede\nNew Yorkin järvet\nOhion maantiede\nPennsylvanian maantiede\nKanadan ja Yhdysvaltain raja\nSeulonnan keskeiset artikkelit"}
{"id": "1673766", "url": "https://fi.wikipedia.org/wiki/Syv%C3%A4rinen%20%28j%C3%A4rvi%29", "title": "Syvärinen (järvi)", "text": "Syvärinen on Keski-Suomessa Äänekoskella Suolahden lähellä sijaitseva järvi.\n\nMaantietoa \nJärvi on 1,0 kilometriä pitkä, 410 metriä leveä ja sen pinta-ala on 21 hehtaaria. Järvellä ei ole kartan mukaan saaria. Sen rantaviivan pituus on 2,5 kilometriä.\n\nVesistösuhteet \nJärvi sijaitsee Kymijoen vesistössä (vesistöaluetunnus 14) Viitasaaren reitin valuma-alueen (14.4) Keiteleen eteläosan alueella (14.41), jonka Ala-Keiteleen lähi-alueeseen (14.411) se kuuluu. Järven vedenpinnan korkeus on 125,5 metriä mpy.\n\nLähteet \n\nAla-Keiteleen lähialue\nÄänekosken järvet\nBotin luomat artikkelit"}
{"id": "113511", "url": "https://fi.wikipedia.org/wiki/Tuotantop%C3%A4%C3%A4llikk%C3%B6", "title": "Tuotantopäällikkö", "text": "Tuotantopäällikkö on elokuvatuottajan tai äänitetuottajan ensimmäinen edustaja esimerkiksi kuvauspaikalla. Hän vastaa elokuvatuotannon tai televisio-ohjelmatuotannon hallinnollisten, taloudellisten ja teknisten yksityiskohtien koordinoinnista ja valvonnasta tai vastaa levy-yhtiön tuotannosta hallinnollisesti. \n\nElokuva- ja televisiotuotannoissa työskentelevä tuotantopäällikkö toteuttaa elokuvan tai muun av-tuotannon käytännön töitä niiden resurssien puitteissa, jotka tuottaja on pystynyt rahoitusvaiheessa hankkimaan. Tuotantopäällikön vastuulla on resurssien ohjaus ja tuotannon käytännön organisointi sekä suurin osa sopimuksista, joita tuotannossa joudutaan tekemään. Tuotantopäällikkö huolehtii muun muassa avustavan henkilöstön palkkaamisesta tuotantoon, erilaisten käyttö-, vuokra- ja työsopimusten tekemisestä asianomaisten kanssa sekä budjetin päivittäisestä seurannasta. Tuotantopäällikkö osallistuu tuotannon aikatauluttamiseen yhdessä tuottajan, apulaisohjaajan(kuvausaikataulu) sekä esimerkiksi jälkituotantokoordinaattoreiden kanssa.\n\nTuotantopäällikkö ja ennakkosuunnittelu\n\nTuotantopäällikkö tekee käsikirjoituksen tuotannollisen purun yhdessä muun muassa apulaisohjaajan kanssa. Tähän purkuun voivat myös eri osastojen, kuten lavastuksen tekijät tehdä oman osansa jo ennakkovaiheessa. Käsikirjoituksen purkamisella tarkoitetaan sen läpikäymistä kohtauksittain ja erilaisten yksityiskohtaisten tarpeiden, olosuhteiden, kuvauspaikkojen yms. kirjaamista ns. breakdownsheet-paperille, joka jaetaan purun jälkeen ainakin tuotannon osastovastaaville.\n\nTuotantopäällikkö voi osallistua myös tuotannon budjetin laatimiseen tai ainakin sen viilaamiseen tuotannon edetessä. Valmistunut budjetti on yksi tuotantopäällikön tärkeimpiä työvälineitä, koska se osoittaa resurssit, jotka kuhunkin elokuvateon osa-alueeseen kyseisessä tuotannossa voidaan sijoittaa sekä niiden keskinäiset suhteet. Tuotantopäällikkö ei yleensä omalla päätöksellään saa ylittää budjettiin merkittyjä summia, mutta hän voi tietyissä rajoissa siirrellä resursseja budjettikohdasta toiseen. Esimerkiksi järjestäjä kuvauspaikkabudjetista jäljelle jääneet varat voidaan monesti siirtää lavastus- ja rekvisiittabudjettiin. \n\nTuotantopäällikkö vastaa tuotannon henkilökunnan henkilöstöhallinnoinnista eli käytännössä työajoista ja palkanmaksusta. Hän laatii työsopimukset ja neuvottelee palkoista budjetin sallimissa raameissa. Tuotantopäällikkö voi jättää varsinaisen rekrytoinnin osastovastaavien hoidettavaksi, koska näillä on monesti omat vakituiset apulaisensa, joiden kanssa he haluvat työskennellä. \n\nTuotantopäällikön lähimpiä työtovereita ennakkosuunnittelussa ovat tuottajan lisäksi apulaisohjaaja, kuvauspaikkajärjestäjä, lavastaja, valaisija ja kuvaaja. Näiden kanssa tuotantopäällikkö pyrkii varmistamaan kuvauspaikkojen löytymisen sekä niiden järjestelyt, tuotannon tekniset yksityiskohdat, logistiset haasteet ja aikataululliset seikat. Tuotantokoordinaattori on tuotantopäällikön läheinen apulainen, joka vastaa tuotantotoimiston käytännön toiminnasta ja hoitaa esimerkiksi logistiikkaan, majoitukseen, tiedotukseen ja henkilöstöön liittyviä tehtäviä.\n\nTuotantopäällikkö ja kuvaukset\n\nKuvauksissa tuotantopäällikkö on yleensä kuvauspaikalla, mutta välttämättä hänellä ei ole siellä käytännön työtehtävää. Tuotantopäällikön tehtävä on valvoa muun työryhmän työskentelyä ja seurata muun muassa aikataulujen pitävyyttä. Muun muassa ylitöiden teettäminen pienessä mittakaavassa on tuotantopäällikön päätettävissä, mutta budjetin ylittävät ylityöt on aina hyväksytettävä tuottajalla.\n\nTuotantopäällikkö seuraa päivittäin tuotannon kulukehitystä, materiaalilogistiikka (filmilogistiikkaa) ja tuotannon vaiheistusta eli muun muassa eri kuvauspaikoissa tapahtuvia eri töitä.\n\nTuotantopäällikkö ja jälkituotanto\n\nToisinaan tuotantopäällikkö saattaa jättää tehtävänsä kuvausten jälkeen ja jättää jälkituotannon erillisen jälkituotantokoordinaattorin tai jopa itse tuottajan hoidettavaksi. \n\nJälkituotannon osalta voidaankin puhua jälkituotantokoordinaattorista sillä elokuvatuotannon jälkituotannon alihankkijoilla on yleensä omat tuotantopäällikkönsä hoitamassa heidän osuutensa työstä. Elokuvan tuottajan tuotantoyhtiön jälkituotantokoordinaattorin päätehtävä on huolehtia materiaalilogistiikasta eli siitä, että käsiteltävä kuva tai äänimateriaali on oikeassa paikassa, oikeassa formaatissa ja oikeaan aikaan sekä valvoa osaltaan, että materiaali tulee yksiköistä uloskin oikeassa muodossaan. \n\nToisaalta tuotantopäällikkö voi osallistua jälkitöiden sijasta elokuvan markkinointityöhön ja esimerkiksi organisoida pressikiertueita, ennakkonäytöksiä ja muita tiedotustilaisuuksia.\n\nTuotantopäällikkö muilla aloilla\n\nMusiikkituotannossa tuotantopäälliköllä voi toimia alaisuudessaan A&R managereita (artist and repertoire) ja studiotuottajia. Usein tuotantopäällikkö toteuttaa yhtiön tuotantolinjaa, ohjaa resursseja, organisoi tuotantoa käytännössä ja tekee sopimuksia tuotantoa koskien. Suurelta osin tuotantopäällikkö hoitaa myös käytännön asioita tuotannon markkinoinnissa.\n\nMusiikkialan ammatit\nElokuva-alan ammatit"}
{"id": "1276899", "url": "https://fi.wikipedia.org/wiki/Dragon%C3%A1da", "title": "Dragonáda", "text": "Dragonáda () on Kreikan saari, joka kuuluu Kreetan saariin ja tarkemmin Dionysadeihin. Se sijaitsee Egeanmereen kuuluvassa Kreetanmeressä Kreetan koilliskärjen pohjoispuolella. Saaren pinta-ala on 2,892 neliökilometriä ja se on asumaton (vuonna 2011). Hallinnollisesti Dragonáda kuuluu Siteían kuntaan, Lasíthin alueyksikköön ja Kreetan alueeseen.\n\nDragonáda on Dionysadien kolmesta pääsaaresta keskimmäinen ja pinta-alaltaan suurin. Sen pohjoispuolella sijaitsee Paximádan saari ja eteläpuolella Gianysáda.\n\nDragonádalta on löydetty merkkejä asutuksesta antiikin ajalta, sekä muun muassa varhaiskristillisiä hautakiviä.\n\nLähteet \n\nKreetanmeren saaret\nSiteía"}
{"id": "976692", "url": "https://fi.wikipedia.org/wiki/Hr.%20Ms.%20Java%20%281921%29", "title": "Hr. Ms. Java (1921)", "text": "Hr. Ms. Java oli Alankomaiden kuninkaallisen laivaston Java-luokan kevyt risteilijä.\n\nValmistus \n\nAlus tilattiin Koninklijke Maatschappij De Scheldeltä Vlissingenistä ja sen köli laskettiin 31. toukokuuta 1916 telakkanumerolla 165. Alus laskettiin vesille 6. elokuuta 1921 ja se otettiin palvelukseen 1. toukokuuta 1925. Aluksen valmistumista olivat viivästyttäneet telakkatyöläisten lakot, materiaalien puute ja erilaiset muutokset suunnitelmissa.\n\nPalvelus \nJava otettiin palvelukseen toukokuussa 1925, ja se teki heinäkuusta elokuuhun 1925 koulutuspurjehduksen Ruotsiin ja Norjaan. Lokakuussa alus lähti Hollannin Itä-Intiaan, ja se saapui 28. marraskuuta Sabangiin. Tyynellämerellä alus vieraili 8. marraskuuta 1928–23. tammikuuta 1929 Filippiineillä, Kiinassa ja Japanissa, jossa se osallistui 4. joulukuuta keisarin kruunajaisten yhteydessä Jokohamassa pidettyyn laivastokatselmukseen. Alus teki 2. syyskuuta - 2. joulukuuta 1930 toisen purjehduksen Australiaan ja Uuteen-Seelantiin. Alus lähti 6. maaliskuuta 1937 kotimatkalle ja suojasi 27. huhtikuuta–4. toukokuuta Espanjan sisällissodan aiheuttaman uhan vuoksi saattueita Gibraltarinsalmessa. Se saapui Nieuwediepiin 7. toukokuuta.\n\nAlus osallistui 17.–22. toukokuuta Spitheadissä pidettyyn laivastokatselmukseen, jonka jälkeen alus poistettiin palveluksesta. Alus siirrettiin huollettavaksi telakalle Willemsoordissa. Telakalla alukselle asennettiin neljä kaksiputkista Boforsin 40 millimetrin ilmatorjuntakanuunaa ja alkuperäinen tulenjohtojärjestelmä korvattiin Hazelmayer-järjestelmällä. Lisäksi aluksen mastoja lyhennettiin.\n\nJava palasi palvelukseen 3. tammikuuta 1938, ja kuukautta myöhemmin alus lähti Espanjan vesille, mistä se palasi 19. helmikuuta. Alus lähti 4. toukokuuta Suezin kautta Hollannin Itä-Intiaan.\n\nToisen maailmansodan alkaessa Alankomaat julistautui puolueettomaksi. Huhtikuussa 1940 risteilijät Java ja Hr. Ms. De Ruyter, tukialus Hr. Ms. Zuiderkruis ja kaksi sukellusveneviirikköä määrättiin Jaavalla valmiuteen, kun liikkui huhuja keisarillisen Japanin laivaston keskityksestä Formosan alueella.\n\nSaksan hyökättyä 10. toukokuuta 1940 Alankomaihin, jolloin kaikki Hollannin Itä-Intiassa olevat saksalaisalukset tuli vallata. Javan valtausryhmä miehitti Padangissa Hapagin rahtialukset Bitterfieldin (7 659 gt), Wuppertalin (6 737 gt) ja Rheinlandin (6 622 gt).\n\nAlus suojasi 18. tammikuuta 1941 Ajoen saariryhmästä ensimmäisen saattueensa, johon kuuluivat rahtialukset Brastagi, Kota Nopan, Kota Tjandi. Saattue hajaantui 23. tammikuuta. Java oli maaliskuussa huollettavana, kun huolto keskeytettiin laivaston saatua tiedon Admiral Scheerin Intian valtamerellä olosta. Etsinnöistä huolimatta saksalaisalusta ei löydetty.\n\nAlus lähti 23. huhtikuuta Suvasta Brisbaneen saattaen kahta rahtialusta. Alus kohtasi heinäkuussa Torresinsalmessa matkustaja-alus Jagersfonteinin, joka kuljetti amerikkalaisia lentäjiä. Lentäjät saivat myöhemmin mainetta Kiinassa lentävinä tiikereinä. Java saattoi matkustaja-aluksen Jaavalle. Marraskuussa alus oli edelleen saattuetehtävissä Suvan ja Surabajan välillä.\n\nAlankomaat julisti 8. joulukuuta sodan Japanille, joka oli hyökännyt Pearl Harboriin. Java oli ilmoituksen aikana matkalla Singaporeen, jossa se liitettiin osaksi Britannian kuninkaallisen laivaston amiraalin Leytenin johtamaa osastoa. Java suojasi helmikuun alkuun saakka useimpia Singaporeen matkanneita saattueita, mutta se kävi myös tiedustelumatkalla Kookossaarilla tarkastamassa saarten tilanteen.Java lähti 12. joulukuuta Singaporesta kohdatakseen merellä saattueen SM1, johon kuului kolme brittiläistä, yksi kreikkalainen ja kaksi amerikkalaista alusta. Alus saattoi 13-15. joulukuuta saattuetta yhdessä Hr. Ms. Evertsenin, Australian laivaston apuristeilijän HMAS Kanimblan ja Britannian kuninkaallisen laivaston hävittäjien HMS Encounterin, HMS Strongholdin ja HMS Tenedosin kanssa. Alus suojasi 31. joulukuuta saattuetta BM98, josta se erkani potkurissa havaitun vian vuoksi.Java, Evertsen ja Hr. Ms. Van Nes kohtasivat 18. tammikuuta 1942 merellä saattueen MS2, johon kuuluivat muun muassa RMS Aquitania ja sen saattajana ollut HMAS Canberra. Aquitanialla oli noin 3 500 miestä Singaporeen. Saattue saapui Ratai Bayhin Sumatralle, mistä joukot kuljetettiin edelleen kuudella pienemmällä alankomaalaisella KPM-aluksella ja yhdellä brittiläisellä alukella. Uusi saattue lähti tunnuksella MS2A Singaporeen, jonne se saapui 24. tammikuuta. Java oli edelleen saattueen suojana.\n\nLaivasto sai 26. tammikuuta raportin Länsi-Borneon rannikolle lähelle Apinsalmea kokoontuvista japanilaisista aluksista. Amiraali Helfrich määräsi Javan ja Hr. Ms. Trompin yhdessä hävittäjien Hr. Ms. Banckertin ja Hr. Ms. Piet Heinin kanssa tuhota japanilaisten saattueen. Myöhemmin saatujen tietojen mukaan saattueeseen kuului yksi rahtialus ja lukuisia pienempiä aluksia, jolloin alankomaalaisosasto vetäytyi.Java suojasi 31. tammikuuta saattuetta DM2, joka saapui 5. helmikuuta Singaporeen. Risteilijä oli kuitenkin eronnut polttoainepulan vuoksi saattueesta jo edellisenä päivänä merellä. Alus liitettiin 3. helmikuuta eri maiden laivastoista koottuun yhdistettyyn iskuosastoon.\n\n Bankansalmen taistelu \nAlus osalltistui ABDA:n laivasto-osastoon mukana 13.–14. helmikuuta 1942 Bankansalmen kahakkaan Japanin laivaston maihinnousuosaston kanssa.Java liittyi iltapäivällä 13. helmikuuta Sundasalmessa kontra-amiraali Karel Doormanin itäiseen iskuosastoon, jonka muut alukset olivat Tromp ja De Ruyter. Osaston tehtävänä oli tuhota japanilainen saattue, joka oli matkalla Palembangin satamaan Pohjois-Sumatralla. Doorman päätti odottaa avustavia hävittäjiä ja siten hän otti kurssin Oosthaveniin, jossa HMS Exeter ja HMAS Hobart liittyivät osastoon. Hävittäjät saapuivat seuraavana päivänä.\n\nOsasto lähti Oosthavenista iltapäivällä 14. helmikuuta Gasparinsalmeen. Osastoon kuuluivat risteilijät sekä hävittäjät Alankomaiden laivaston Van Ghent, Kortenaer, Piet Hein ja Banckert, Yhdysvaltain laivaston USS Barker, USS Stewart, USS Bulmer, USS John D. Edwards, USS Pillsbury ja USS Parrott. Noin puoli viisi seuraavana aamuna Van Ghent osui riuttaan.\n\nBalin taistelu \nKeisarillisen Japanin laivaston risteilijän Chokain tiedustelukone oli kello 09.20 havainnut osaston, joka joutui ilmahyökkäykseen muutamaa tuntia myöhemmin. Ensimmäisessä hyökkäysaallossa oli seitsemän lentotukialus Ruyjolta lähtenyttä Kate-torpedopommittajaa, joihin oli asennettu pommit. Pommitus oli kuitenkin tehoton. Osasto saapui 16. helmikuuta Tandjong Priokiin Bataviaan lukuun ottamatta Javaa ja muutamaa hävittäjää, jotka menivät tankattaviksi tankkeri Tan 1:lle Ratai Bayhin Sumatralle.\n\nJava saapui 17. helmikuuta osaston mukana Tjilatjapiin, josta matka jatkui seuraavana iltana Balin maihinnousuosastoa vastaan. Osastoon kuuluivat Java, De Ruyter ja neljä hävittäjää, mutta Kortenaer ajoi karille. Loppuosa alkuperäisestä osastosta lähti myöhemmin kohti Surabayaa. Taistelussa Javaan osui yksi 4,7 tuuman kranaatti, joka pinnallisten vaurioiden lisäksi haavoitti kahta miestä. Alus saapui 20. helmikuuta Surabayaan.\n\nJaavanmeren taistelu \nIskuosasto lähti illalla 25. helmikuuta merelle partioidakseen Madoeran rannikolla. Osasto palasi Surabayaan seuraavana päivänä. Osasto lähti vielä samana iltana partiomatkalle Jaavanmerelle. Se joutui varhain 27. helmikuuta ilmarynnäkön maaliksi, jolloin HMS Jupiter sai väistettyä pommit. Osasto saapui Surabayaan myöhemmin samana päivänä.\n \nDoorman johti osaston illalla 27. helmikuuta merelle tuhotakseen havaitut Jaavalle matkaavat saattueet. Japanilaiset havaitsivat osaston ja osasto kohtasi japanilaisten saattueen suojueen, johon kuuluivat raskaat risteilijät Nachi ja Haguro, kaksi kevyttä risteilijää ja neljätoista hävittäjää.\n\nJaavan pohjoisrannikon edustalla ABDAn laivasto-osasto joutui japanilaisten yllättämäksi. Nachin laukaisema 61 cm torpedo osui lähelle Javan taaempaa ammusvarastoa, joka räjähti. Ilmatorjuntakannen 40 millimetrin tykkien asemat syttyivät tuleen ja aluksen perä katkesi läheltä miehistön tiloja. Vauriot aiheuttivat suuren vuodon perän konehuoneessa ja aluksen kallistumisen. Kaikki elektroniset laitteet sammuivat ja ainoa asia minkä miehistö kykeni tekemään oli aluksen hylkääminen. Yhtään pelastusvenettä ei kyetty sähkön puuttumisen vuoksi laskemaan, joten kaikki kelluva heitettiin yli laidan. Alus upposi noin viidessätoista minuutissa vieden mukanaan 512 miehistönjäsentä mukaan lukien päällikön Ph. B. M. van Straelenin.\n\nLähteet\n\nViitteet\n\nAiheesta muualla \n\nJava-luokan risteilijät\nAlankomaalaiset toisen maailmansodan risteilijät"}
{"id": "444122", "url": "https://fi.wikipedia.org/wiki/Susanna%20Tamaro", "title": "Susanna Tamaro", "text": "Susanna Tamaro (s. 12. joulukuuta 1957 Trieste) on italialainen kirjailija. Hänen suosituimpien teostensa joukkoon lukeutuu romaani Va’ dove ti porti il cuore (1994), joka on käännetty kymmenille kielille, mukaan lukien suomeksi nimellä Kulje sydämesi tietä (Otava, 1995). Tamaro kertoi syyskuussa 2018, että hänellä on Aspergerin oireyhtymä.\n\nLähteet \n\nItalialaiset kirjailijat\nVuonna 1957 syntyneet\nElävät henkilöt"}
{"id": "347638", "url": "https://fi.wikipedia.org/wiki/Paini%20kes%C3%A4olympialaisissa%201896", "title": "Paini kesäolympialaisissa 1896", "text": "Ateenan kesäolympialaisissa 1896 kilpailtiin painissa vain kreikkalais-roomalaisessa painissa, jossa ei ollut painorajoituksia. Kilpailu käytiin 10.–11. huhtikuuta. Kilpailuun osallistui viisi urheilijaa neljästä maasta. Itävalta ja Unkari olivat yhdistyneet Itävalta-Unkariksi vuosina 1867–1918, mutta näissä tilastoissa Itävalta ja Unkari ovat erikseen, koska kyseisillä mailla oli omat joukkueet mukana olympialaisissa.\n\nAteenassa palkittiin vain kaksi parasta, voittajalle hopeaa ja toiseksi tulleelle pronssia. Alla kuitenkin tulokset perinteisessä muodossa.\n\nTulokset\n\nMitalistit \n\nVoittaja Schumann oli koko kilpailun lyhin (163 cm) ja kevyin osanottaja.\n\nTurnauksen kulku\n\nPuolivälierät \n\nKreikkalainen Stéfanos Christópoulos kohtasi unkarilaisen Momčilo Tapavican nykyaikaisten olympialaisten ensimmäisessä painiottelussa. Ottelu oli hyvin tasainen, mutta päättyi väsyneen Tapavican häviöön.\n\nToisessa ottelussa kohtasivat jo voimistelussa kultaa voittanut saksalainen Carl Schuhmann, sekä painonnostossa kultaa voittanut britti Launceston Elliot. Schuhmann voitti helposti.\n\nKreikkalaisen Geórgios Tsítasin ei tarvinnut otella puolivälierissä, vaan pääsi suoraan välieriin.\n\nVälierät \n\nAinoassa varsinaisessa välieräottelussa kohtasivat kreikkalaiset Geórgios Tsítas ja Stéfanos Christópoulos. Tsítas voitti ja pääsi finaaliin, kun taas Christópoulos varmisti pronssimitalin.\n\nSaksalaisen Carl Schuhmannin ei tarvinnut otella välierissä, vaan pääsi suoraan loppuotteluun.\n\nLoppuottelu \n\nLoppuottelussa kohtasivat saksalainen Carl Schuhmann ja kreikkalainen Geórgios Tsítas. Ottelu jouduttiin kuitenkin siirtämään seuraavan päivään 40 minuutin painin jälkeen, koska aurinko oli laskenut ja todettiin että oli liian pimeää jatkamiseen.\n\nSeuraavana aamuna Schuhmann ja Tsítas jatkoivat otteluaan. Tällä kertaa Schuhmann voitti Tsítaksen nopeasti.\n\nPainin mitalitaulukot\n\nKansallisuudet \n\nMyös Yhdistyneellä kuningaskunnalla ja Unkarilla oli kisassa mukana painijoita, mutta he jäivät mitaleitta.\n\nUrheilijat\n\nLähteet"}
{"id": "1546327", "url": "https://fi.wikipedia.org/wiki/Megumi%20Takase", "title": "Megumi Takase", "text": "Megumi Takase (; s. 10. marraskuuta 1990 Hokkaido) on japanilainen jalkapalloilija.\n\nJalkapallomaajoukkue\nTakase debytoi Japanin maajoukkueessa tammikuussa 2010. Hän kuului Japanin joukkueeseen myös MM-kilpailuissa 2011 ja kesäolympialaisissa 2012. Hän on pelannut 61 maaottelua ja tehnyt niissä yhdeksän maalia.\n\nLähteet\n\nJapanilaiset jalkapalloilijat\nJapanilaiset olympiamitalistit\nVuonna 1990 syntyneet\nElävät henkilöt"}
{"id": "482963", "url": "https://fi.wikipedia.org/wiki/Pandrosos", "title": "Pandrosos", "text": "Pandrosos () oli kreikkalaisessa mytologiassa Ateenan kuninkaan Kekropsin ja Aglauroksen, Aktaioksen tyttären, tytär. Hänellä oli kaksi sisarta, Aglauros ja Herse, ja veli, Erysikhthon.\n\nTarinan mukaan Hefaistoksen yritti maata Athenen mutta epäonnistui yrityksessään. Maahan tippunut siemen siitti sen sijaan Gaian, joka synnytti pojan, Erikhthonioksen. Hän ei kuitenkaan halunnut pitää poikaansa vaan antoi sen Athenelle. Tämä puolestaan sulki lapsen laatikkoon ja antoi sen Pandrosokselle vartioitavaksi varoittaen häntä avaamasta sitä. Pandrosoksen sisaret Aglauros ja Herse kuitenkin avasivat laatikon, josta paljastui Erikhthonios. Nämä kaksi sisarusta tulivat tästä hulluiksi ja hyppäsivät alas Akropoliilta. Toisen muunnelman mukaan varis kertoi Athenelle tapahtuneesta, jolloin tämä teki nämä kaksi sisarusta hulluiksi saaden heidät heittäytymään mereen. Kolmannessa versiossa Aglauros ja Herse löysivät lapsen laatikosta ja käärmeen kiertyneenä sen ympärille, jolloin käärme tappoi laatikon avanneet sisarukset.\n\nPandrosokselle oli omistettu Akropoliilla sijainnut Pandroseion-pyhäkkö.\n\nLähteet \n\nKreikkalainen mytologia"}
{"id": "330907", "url": "https://fi.wikipedia.org/wiki/Puolan%E2%80%93Ukrainan%20sota", "title": "Puolan–Ukrainan sota", "text": "Puolan-Ukrainan sota käytiin 1. marraskuuta 1918 – 17. heinäkuuta 1919, kun länsiukrainalaiset julistautuivat itsenäisiksi Itävalta-Unkarin purkautumisen jälkeen ja Itävaltaan kuuluneiden osien itsenäistyessä Itävalta-Unkarin ja Saksan ensimmäisessä maailmansodassa kärsimän tappion jälkeen.\n\nTaustalla oli ristiriita Itä-Galitsian ukrainalaisenemmistön ja kaupunkien puolalaisten välillä, jotka olivat vastustaneet länsiukrainalaisten pyrkimystä saada Galitsia jaetuksi puolalaiseen Länsi-Galitsiaan ja ukrainalaiseen Itä-Galitsiaan Itävallan keisarin suostumuksella ja näin päästä eroon puolalaisvaikutuksesta.\n\nTaustaa\nKonfliktin pohjalla oli Galitsian jakautuminen länsiosaltaan puolalaisenemmistöiseen Länsi-Galitsiaan ja ukrainalaisenemmistöiseen Itä-Galitsiaan, jotka olivat joutuneet Puolan jaoissa Itävallan hallinnon alaisiksi.\n\n1800-luvulla kansallisuusliikkeiden muodostuessa ja korostuessa ajautuivat puolalaiset puolustuskannalle Itävalta-Unkarin itävaltalaisen osan alaisuudessa. Ukrainalaiset yrittivät saada itävaltalaisia jakamaan Galitsian puolalaiseen ja ukrainalaiseen osaan, mitä puolalaiset puolestaan vastustivat ukrainalaisen vaikutusvallan kasvuna peläten menettävänsä kaupunkien avulla otteen ukrainalaisenemmistöisistä alueista. Itä-Galitsiassa, jonka merkittävin kaupunki oli Lviv, oli väestöstä ukrainalaisia 60 prosenttia, kun taas itsessään Lvivissä heitä oli vain 20 prosenttia. Koko Galitsiassa Krakovan dominoima Länsi-Galitsia mukaan lukien oli puolalainen enemmistö.\n\nPuolalainen hallinto vastusti ukrainalaisia vuoden 1897 parlamenttivaaleissa. Toinen näkyvä tapahtuma toteutui 1903–1908 Lvivin yliopistossa, jossa ukrainalaiset ylioppilaat vaativat erillistä ukrainalaista yliopistoa puolalaisten ylioppilaiden ja tiedekunnan yrittäessä tukahduttaa ukrainalaisten ylioppilaiden vaatimukset. Kansallisuudet pitivät 1903 erilliset kokoukset, puolalaiset toukokuussa ja ukrainalaiset elokuussa Lvivissä, jolloin puolalainen ja ukrainalainen kansallisliike erosivat toisistaan.\n\nEnsimmäiseen maailmansotaan mennessä ukrainalaiset olivat saaneet Itävallan keisarin suostumaan Galitsian jakoon, mutta sitä ei kyetty toteuttamaan ensimmäisen maailmansodan vuoksi, koska Galitsia oli sotatoimialuetta. Lokakuussa 1916 Itävallan keisari vahvisti panevansa Galitsian jaon toimeen ensimmäisen maailmansodan päätyttyä.\n\nItävalta-Unkarin hallitus kaatui 18. lokakuuta 1918. Tällöin Itävallan parlamentin ukrainalaiset edustajat sekä Galitsian ja Bukovinan maapäivien ukrainalaiset edustajat muodostivat Ukrainan kansallisneuvoston, joka ilmoitti tavoitteekseen yhdistää Länsi-Ukrainan alueet yhdeksi valtioksi.\n\nLänsiukrainalaisten vallankaappaus Lvivissä\nKun puolalaiset yrittivät saada Lvivin ja Itä-Galitsian haltuunsa, ukrainalainen kapteeni Dmytro Vitovski johti nuoret upseerit vallankaappaukseen, ja he ottivat 31. lokakuuta – 1. marraskuuta 1918 välisenä yönä Lvivin haltuunsa ja julistivat 1. marraskuuta perustetuksi Länsi-Ukrainan kansantasavaltan, jonka pääkaupunkina oli Lviv.\n\nJulistuksessa todettiin Itä-Galitsian itsenäisyys, johon sisältyivät Karpaatit aina Nowy Sącziin saakka, Volynia, Karpato-Rutenia ja Bukovina, mikä tuli yllätyksenä puolalaisille. Lvivin ukrainalaiset kannattivat julistusta, juutalaiset suhtautuivat siihen neutraalisti ja puolalaiset olivat järkyttyneitä.\n\nLähteet \n\nUkrainan historia\nPuolan sodat\nLvivin historia"}
{"id": "1207671", "url": "https://fi.wikipedia.org/wiki/Ampere%20WS-1", "title": "Ampere WS-1", "text": "Ampere WS-1 oli Ampere Inc:n suunnittelema ja japanilaisen Nippon-Shingon 1985 valmistama kannettava tietokone, jossa käytettiin poikkeuksellisesti ohjelmointikielenä APL:ää siihen aikaan pienissä tietokoneissa tavanomaisen BASIC-kielen asemesta. Koneen myynti Yhdysvalloissa kaatui siihen, että sitä ei hyväksytty Yhdysvaltain telehallintoviraston Federal Communications Commissionin testeissä.\n\nAmpere WS-1:n muotoilusta vastasi japanilainen Kumeo Tamura, joka oli ollut mukana myös Datsun 240Z-urheiluauton suunnittelijaryhmässä.\n\nTeknisiä ominaisuuksia \n ulkomitat 330 x 280 x 92 millimetriä\n paino 3,6 kiloa\n LCD-nestekidenäyttö, tekstitilassa 80x25 merkkiä, grafiikkatilassa 480x200 pikseliä\n käytti Motorola 68000 mikroprosessoria, kellotaajuus 8 megahertsiä\n näppäimistössä myös APL-erikoissymbolit mukana, 8 erillistä funktionäppäintä LCD-näytön alaosassa\n keskusmuistia 64 kilotavua, mahdollista laajentaa 512 kilotavuun CMOS-laajennuspiirien avulla. Koneen Big-DOS käyttöjärjestelmä ja APL-tulkki olivat erillisessä 128 kilotavun ROM-muistissa.\n kahta APL-ohjelmaa voitiin ajaa samaan aikaan ja ohjelmilla oli omat erilliset ikkunat näytöllä\n massamuistina mikrokasettiasema\n liitännät: Centronics-portti, kaksi RS-232C-sarjaporttia, laajennusportti kahdelle valinnaiselle levyasemalle tai kiintolevylle, VME-yhteensopiva liitäntä mittalaitteille\n Nikkelikadmiumakku mahdollisti muistin sisällön säilymisen virtakatkon sattuessa, akut olivat tähän aikaa vielä harvinaisia tietokoneissa\n Koneelle kehitetyt LPA (Langage Pédagogique Audiovisuel)-ohjelmat mahdollistivat luonnollisen kielen käytön käyttöliittymässä\n Valmisohjelmia Big Screen (tekstinkäsittely, taulukkolaskenta ym.) ja APLCalc.\n\nLähteet \n\nKannettavat tietokoneet\nVuoden 1985 tietokoneet"}
{"id": "1623504", "url": "https://fi.wikipedia.org/wiki/Roni%20Karvinen", "title": "Roni Karvinen", "text": "Roni Patrik Karvinen (s. 22. lokakuuta 2002 Vantaa) on suomalainen jääkiekkoilija, joka edustaa SM-liigajoukkue Saimaan Palloa. Hän on pelipaikaltaan vasen laitahyökkääjä.\n\nUra\n\nSeuraura \nKarvinen on Kiekko-Vantaan kasvatti. Hän oli kaudella 2017–2018 C-nuorten SM-karsinnoissa tehoilla 19+18=37 joukkueensa paras pistemies ja maalintekijä. Karvinen jakoi myös Kiekko-Vantaan sisäisen syöttöpörssin voiton Oskari Latvalan kanssa. Kaudella 2018–2019 hän toimi seuran B-nuorten varakapteenina. Karvinen oli B-nuorten SM-sarjassa joukkueen paras pistemies ja syöttäjä tehoilla 9+21=30. Hän siirtyi kesken kauden Jokereiden B-nuoriin.\n\nKaudeksi 2019–2020 Karvinen siirtyi Saimaan Pallon organisaatioon. Hän pelasi suurimman osan kaudestaan seuran A-nuorissa, mutta Karvinen pelasi osan kaudestaan myös B-nuorissa. Kaudella 2020–2021 hän oli tehoilla 16+13=29 SaiPan U20-junioreiden toiseksi paras maalintekijä Valtteri Ojantakasen kanssa ja Karvinen sijoittui joukkueen sisäisessä pistepörssissä kolmanneksi. Hän debytoi kauden aikana myös SaiPan SM-liigajoukkueessa, jossa Karvinen pelasi kahdeksan runkosarjaottelua tehden yhden syöttöpisteen. Hän teki liigadebyyttinsä 9. helmikuuta 2021 Oulun Kärppiä vastaan. Karvinen merkittiin joukkueensa nelosketjun vasempaan laitaan Jaakko Lantan ja Valtteri Ojantakasen viereen. Hän sai ottelussa jääaikaa 9.14 minuuttia. Karvinen sai myös kakkossyöttöpisteen Joni Nikon tekemään maaliin.\n\nHuhtikuussa 2021 Karvinen teki SaiPan kanssa kolmivuotisen SM-liigasopimuksen. Hän aloitti kauden 2021–2022 seuran U20-joukkueessa. Karvinen pelasi kautensa lopulta suurimmaksi osaksi SM-liigassa, jossa hänen varsinainen tulokaskautensa toi 44 runkosarjaottelussa tehot 11+5=16. Karvinen teki liigauransa avausmaalin kauden kolmannessa ottelussaan 2. lokakuuta 2021 vieraissa Oulun Kärppiä vastaan. Hän oli SaiPan kolmanneksi paras maalintekijä kahden muun tulokkaan, Valtteri Lipiäisen ja Mikko Juusolan kanssa. Kolmikko jakoi SM-liigan tulokkaiden maalipörssin toisen sijan Kärppien Ville Koivusen kanssa edellään vain JYPin Joakim Kemell.\n\nLokakuussa 2023 Karvinen teki SaiPan kanssa vuoden mittaisen jatkosopimuksen kevääseen 2025 saakka.\n\nMaajoukkueura \n\nKarvinen pelasi alle 20-vuotiaiden MM-kilpailuissa vuonna 2022, jolloin hän voitti hopeaa. Karvinen nousi Suomen kisajoukkueeseen alun perin joulukuussa 2021 käynnistyneeseen turnaukseen jälkikäteen ennen matkustamista Kanadaan, kun Aatu Räty joutui jättämään turnauksen väliin. Vuodenvaihteen turnaus kuitenkin keskeytettiin useassa joukkueessa ilmenneiden koronavirustartojen vuoksi. Turnaus pelattiin uudelleen elokuussa 2022. Yhteensä Karvinen on pelannut 16 nuorten maaottelua.\n\nTilastot\n\nLähteet\n\nViitteet \n\nSuomalaiset jääkiekkoilijat\nSaimaan Pallon pelaajat\nVuonna 2002 syntyneet\nElävät henkilöt"}
{"id": "1157949", "url": "https://fi.wikipedia.org/wiki/Itseni%20herra", "title": "Itseni herra", "text": "Itseni herra on suomalaisartisti Jannika B:n kappale hänen toiselta, Šiva -nimiseltä studioalbumilta. Sony Music ja Jannika B:n oma levymerkki Ona julkaisivat kappaleen albumin toisena singlenä 4. maaliskuuta 2014. Radiossa se sai ensisoittonsa jo 27. helmikuuta 2014, kun toimittaja Sofia Thurén soitti sen YleX-kanavan Uuden musiikin iltavuoro-ohjelmassa.\n\nKappaleen ovat säveltäneet ja sanoittaneet Jannika B yhdessä Heidi Maria Paalasen kanssa. Sanoituksiltaan kappale kertoo siitä kuinka ihmisten kuuluisi elää itsensä takia, toteuttaa unelmia ja arvostaa jokaista päivää niin kuin se olisi viimeinen.\n\nToistaiseksi kappale on sijoittunut ainoastaan radiolistalle, jossa sen paras sijoitus on 15. sija.\n\nKappaleet\n\nListasijoitukset\n\nLähteet\n\nVuoden 2014 kappaleet\nJannika B:n kappaleet"}
{"id": "1110283", "url": "https://fi.wikipedia.org/wiki/Hiihdon%20Suomen-mestaruuskilpailut%201954", "title": "Hiihdon Suomen-mestaruuskilpailut 1954", "text": "Hiihdon Suomen-mestaruuskilpailut 1954 käytiin Kuopiossa 5.–7. helmikuuta, ja ne eivät tuoneet esille uusia huippunimiä.\n\nTulokset\n\nMiehet 15 kilometriä\n\nMiehet 50 kilometriä\n\nMiehet 3 × 10 kilometriä, viesti\n\nMestarijoukkueen hiihtäjät opiskelivat Evon metsäkoulussa.\n\nNaiset 10 kilometriä\n\nNaiset 3 × 5 kilometriä, viesti\n\nLähteet\n\nViitteet \n\nHiihdon Suomen-mestaruuskilpailut\nVuoden 1954 urheilu\nKuopion urheilutapahtumat"}
{"id": "1085492", "url": "https://fi.wikipedia.org/wiki/Erik%20Nordenski%C3%B6ld", "title": "Erik Nordenskiöld", "text": "Nils Erik Nordenskiöld (23. marraskuuta 1872 Mäntsälä – 28. huhtikuuta 1933 Tukholma) oli suomalainen eläintieteilijä. Hän oli dosentti Helsingin yliopistossa 1899–1926 ja Tukholman yliopistossa 1926–1933. Hänen tutkimuksensa koskivat punkkeja ja biologian historiaa.\n\nHenkilöhistoria ja ammattiura\nNordenskiöld kuului aateliseen Nordenskiöld-sukuun ja oli valtioneuvos Nils Nordenskiöldin pojan Nils Otto Nordenskiöldin poika ja geologi-tutkimusretkeilijä Adolf Erik Nordenskiöldin veljenpoika. Hän väitteli filosofian tohtoriksi vuonna 1899 ja toimi siitä alkaen eläintieteen dosenttina Helsingin yliopistossa. Hän erosi Helsingin dosentuurista vuonna 1926 ja muutti Ruotsiin, jossa hän aloitti Tukholman yliopiston apulaisprofessorina. Samana vuonna hänestä tuli Ruotsin kansalainen. \n\nNordenskiöld osallistui aatelissäädyssä valtiopäiville 1900, 1904–1905 ja 1905–1906.\n\nNordenskiöld on luokitellut punkkien sukupuun vertailemalla punkkien morfologisia ja sytologisia ominaisuuksia. Tätä koskevat hänen tutkimuksensa Zur Morphologie und der Hydrachniden (1898) ja Zur Anatomie und von Histologie Ixodes reduvius (I-III, 1908–1911). Hän julkaisi myös sytologisia teoksia muilla eläintieteiden aloilla: Histologische Beobachtungen an der Haut der Kröte (1905) ja Die Muskelentwicklung von Vanessa urticæ (1914). Hänen biologian historiaansa (Biologiens historia: en överblick, kolme osaa, 1920–1924) pidettiin aikanaan yhtenä alan parhaimmista teoksista.\n\nPerhe\nNordenskilöld avioitui toukokuussa 1906 Tukholmassa Henrietta Georgina (Ette) Sederholmin kanssa. Heidän lapsiaan olivat: \n Maria Ulrika (Maja Nordenskiöld), s. 1907.\n Hedvig Margareta (Hedda Nordenskiöld), s. 1909. Hän teki elämäntyönsä agrologian professorina. \n Olga Henriette Elisabeth Nordenskiöld, s. 1910.\n Erik Otto Edvard (Otto Nordenskiöld), s. 1914.\n\nLähteet\n\nSuomalaiset biologit\nSuomalaiset aateliset\nSuomen suuriruhtinaskunnan aatelissäädyn valtiopäivämiehet\nVuonna 1872 syntyneet\nVuonna 1933 kuolleet"}
{"id": "1759742", "url": "https://fi.wikipedia.org/wiki/Kristinusko%20Libanonissa", "title": "Kristinusko Libanonissa", "text": "Tämä artikkeli kertoo kristinuskosta Libanonissa. Kristinusko on islamin jälkeen Libanonin toiseksi suurin uskonto. Libanonin väkiluvusta kristittyihin lasketaan kuuluvaksi 32,4 prosenttia väestöstä. Suurimpia kristittyjä kirkkoja ovat maroniittikirkot.\n\nHistoria \nLibanon kristillistyi ensimmäisen vuosisadan aikana. Arabivalloitusten ja islamisaation myötä 600-luvulla Libanonin kristitystä yhteisöstä tuli Lähi-idän suurin. 300-luvulla Libanoniin syntyi katolinen maroniittikirkko, joka on säilyttänyt asemansa suurimpana kristillisenä kirkkona näihin päiviin asti. Libanon oli Osmanien valtakunnan valloittamana 1500-luvulta vuoteen 1918, jolloin ensimmäisen maailmansodan ympärysvallat vapauttivat Libanonin.\n\nLibanonin tärkeimmät ortodoksiset kirkot ovat Antiokian patriarkaatti sekä Armenian apostolinen kirkko ja Syyrian ortodoksinen kirkko. Muita katolisia kirkkoja ovat melkialaiset, kaldealaiset, latinalaiset, armeniallaiset ja syyrialaiset kirkot. Libanoniin syntyi lähetystyön hedelmänä useita protestanttisia kirkkoja 1800- ja 1900-luvuilla.\n\nLähteet\n\nAiheesta muualla"}
{"id": "226435", "url": "https://fi.wikipedia.org/wiki/Sanasepot", "title": "Sanasepot", "text": "Sanaristikkoseura Sanasepot ry on sanaristikoiden ratkojille ja laatijoille suunnattu yhdistys. Seura on perustettu 21. marraskuuta 1981. Tuhannen jäsenen raja ylittyi vuonna 1993. Uudeksi puheenjohtajaksi valittiin 23.2.2019 Elina Rosenberg.\n\nYhdistyksen tavoitteena on:\nedistää sanaristikoiden tuntemusta\nedistää mielipiteiden vaihtoa laatijoiden ja ratkojien välillä\ntoimia sanaristikoiden aseman ja laadun nostamiseksi\nedistää kriittistä ja analyyttistä suhtautumista sanaristikoihin\nedistää korkeatasoisen ristikkotarjonnan syntyä\n\nSeuran toimintamuodot\n\nSeura julkaisee neljä kertaa vuodessa Sanaseppo-nimistä lehteä seuran jäsenille. Lehdessä on paljon sanaristikoita sekä ristikkoaiheisia artikkeleita. Lehteä tuotetaan vapaaehtoispohjalta.\n\nSanasepoilla oli 13 paikalliskerhoa vuonna 2017. Paikalliskerhot toimivat Helsingissä, Hämeenlinnassa, Kajaanissa, Kiuruvedellä, Kuopiossa, Lahdessa, Lappeenrannassa, Mikkelissä, Porissa, Tampereella, Turussa, Uudessakaupungissa ja Vantaalla. Kerran vuodessa Sanasepot järjestää eri puolella Suomea kesäpäivät.\n\nSeuraan läheisesti liittyvää sanaseppoilua on harrastettu myös Yleisradion radiokanavilla. Radiomafiassa Antti Skyttä ja Erkki Vuokila kilpailuttivat puhelinsoittajia Pressiklubin Sanaseppoloosi-osiona vuosina 1992–1994. Myöhemmin Radio Suomessa vuosina 1995–2002 lähetetyssä Sanasepot-ohjelmassa oli kolmantena juontajana Heli Mattsson. Ohjelmassa kuulijat pääsivät mm. vastailemaan juontajien esittämiin sana-arvoituksiin ja keksimään omiakin arvoituksia. Osioita olivat mm. Anagrammi, Hönötys, Ventti ja Saattakaa sanasepot satimeen.\n\nSanasepot perustivat vuonna 2014 Ristikkoakatemian, joka järjestää laatija- ja ratkojakursseja sekä tutkii ristikoita. Akatemialla on viikoittainen palsta viikonlopun Ilta-Sanomissa.\n\nRatkontakilpailut\n\nSanasepot on järjestänyt yhteistyössä Ilta-Sanomien kanssa ristikonratkonnan SM-kilpailut joka toinen vuosi vuodesta 1993 lähtien. Vuoden 2015 kisa siirtyi kuitenkin vuoteen 2018.\n\nRatkontamestarit:\n\n 1993: Päivi Sarolahti, Turku\n 1995: Riitta Rustari, Vantaa\n 1997: Marianna Rossi, Oulu\n 1999: Pekka Harne, Nastola\n 2001: Riitta Rustari, Vantaa\n 2003: Seppo Rosenberg, Forssa\n 2005: Päivi Sailola, Turku\n 2007: Tuomas Lähteenmäki, Turku\n 2009: Juha Neitola, Helsinki\n 2011: Juha Leinonen, Riihimäki\n 2013: Juha Leinonen, Riihimäki\n 2015: Juha Neitola, Helsinki\n 2018: Juha Leinonen, Riihimäki\n\nIlta-Sanomat järjesti SM-kisat viidesti jo 1970-luvulla. Tässä \"antiikin mestarit\":\n 1974: Kauno Yli-Nokari\n 1975: Erkki Reijonen\n 1976: Jaakko Antvuori\n 1977: Paavo Heimo\n 1978: Urmas Purola\n\nPiilosananratkonnan SM-kisat on järjestetty joka kesä vuodesta 2004 lähtien. Tehtävistä ja organisoinnista vastasivat alkuvuosina Pirjo ja Hannes Tiira ja tapahtuma oli vuoteen 2013 saakka Sanaseppojen kesäpäivien yhteydessä. Tuona vuonna laatijoiksi kutsuttiin Erkki Vuokila ja Pertti Oskala, jotka ovat vastanneet kilpatehtävistä sen jälkeen. Mestareiksi ovat selvinneet:\n 2004: Seppo Rosenberg, Forssa \n 2005–2007: Erkki Vuokila, Helsinki\n 2008–2009: Antti Skyttä, Vantaa\n 2010: Jorma Tuovinen, Iisalmi \n 2011–2013: Jyrki Hentunen, Joensuu\n 2014: Juha Neitola, Helsinki\n 2016: Juha Neitola, Helsinki\n 2019: Juha Neitola, Helsinki\n\nPalkinnot\n\nSanasepot-seura on perustanut ristikkopalkinnon, jota myönnetään ansioituneille ja arvostetuille alan ihmisille. Palkinnon ensimmäinen saaja oli laatija Pekka Joutsi. Palkinto, tässä tapauksessa nimeltään Baobab-pähkinä, luovutettiin Porissa hänen 60-vuotispäivänään 1.11.2009 tunnustuksena suuresta vaikutuksesta suomalaisen kuvaristikon kehittämiseen ja laadun nostamiseen. Antti Skytälle seura myönsi kunniaylisanasepon arvonimen tunnustuksena hänen merkittävästä työstään seuran ja ristikoiden hyväksi. Skyttä on ollut seuran hallituksen jäsen 1987–2011, josta ajasta puheenjohtajana vuosina 1991–2000. Hän on myös mm. toiminut ristikonratkonnan SM-kisojen tuomariston puheenjohtajana. Titteli ja siihen liittyvä lasiesine annettiin Skytälle 30.12.2010 Helsingissä, kaksi päivää Skytän 60-vuotispäivän jälkeen. Varsinainen luovutustilaisuus järjestettiin 29.1.2011 Sanaseppojen vuosikokouksen yhteydessä Helsingissä. Vuonna 2017 Erkki Vuokila nimitettiin vähän ennen 60-vuotispäiväänsä seuran neljänneksi kunniaylisanasepoksi.\n\nAiemmin kunniaylisanasepon arvonimen ovat seuralta saaneet Veikko Nurmi (1920–2010) ja Paavo I. Lukkaroinen (s. 1930).\n\nLähteet\n\nViitteet\n\nAiheesta muualla\n Sanasepot.fi, Sanaristikkoseura Sanasepot ry:n kotisivu\n Sanasepot Ylen Elävässä arkistossa\n\nSanaristikot\nSuomalaiset järjestöt"}
{"id": "354055", "url": "https://fi.wikipedia.org/wiki/Autoclave", "title": "Autoclave", "text": "Autoclave oli yhdysvaltalainen indie rock -yhtye, joka perustettiin Washingtonissa kesällä 1990. Yhtye jäi varsin lyhytikäiseksi projektiksi, sillä se hajosi jo vuonna 1991 ehdittyään julkaista vain yhden albumin, Dischord Records -indielevymerkin kustantaman Autoclaven.\n\nJäsenet \n Christina Billotte \n Mary Timony\n Nikki Chapman\n Melissa Berkoff\n\nYhdysvaltalaiset rockyhtyeet\n1990-luvun yhtyeet ja sooloartistit"}
{"id": "1446292", "url": "https://fi.wikipedia.org/wiki/Paluta%20Badunova", "title": "Paluta Badunova", "text": "Paluta Badunova (, oikea nimi Pelageja Aljaksandrauna Badunova, Пелаге́я Алякса́ндраўна Бадуно́ва; 1885 Navabelitsa, nykyään osa Homelia – 29. marraskuuta 1938 Minsk) oli valkovenäläinen poliitikko.\n\nBadunova työskenteli opettajana ja valmistui korkeakoulukursseilta Pietarissa vuonna 1917. Hän kuului Valko-Venäjän sosialistisen liiton keskuskomiteaan ja Pietarin työläis- ja sotilasneuvostoon sekä työskenteli Valko-Venäjän kansallisessa sihteeristössä vuonna 1918. Vuosina 1918–1925 Badunova kuului Valko-Venäjän sosialistivallankumoukselliseen puolueeseen ja toimi sen keskuskomitean sihteerinä. Vuonna 1919 hän oli Valko-Venäjän kansantasavallan radan jäsen kannattaen maan täyttä itsenäisyyttä.\n\nVuonna 1920 käydyissä neuvotteluissa Badunova kannatti yhteistyötä neuvostohallituksen kanssa. Hänet pidätettiin vuonna 1921, mutta päästettiin lähtemään Puolaan. Vuosina 1923–1925 Badunova asui Prahassa. Hän palasi vuonna 1925 Neuvostoliittoon, jossa hän työskenteli opettajana.\n\nNeuvostovastaisesta toiminnasta syytetty Badunova pidätettiin syyskuussa 1937. Hänet tuomittiin ensin kymmenen vuoden vankeuteen ja myöhemmin kuolemaan. Badunova rehabilitoitiin vuonna 1989.\n\nLähteet\n\nValkovenäläiset poliitikot\nStalinin vainoissa kuolleet\nVuonna 1885 syntyneet\nVuonna 1938 kuolleet"}
{"id": "893213", "url": "https://fi.wikipedia.org/wiki/Norjan%20Nobel-komitea", "title": "Norjan Nobel-komitea", "text": "Norjan Nobel-komitea () on viidestä Norjan suurkäräjien () valitsemasta henkilöstä koostuva komitea, joka valitsee Nobelin rauhanpalkinnon vastaanottajan. Toisin kuin muut Nobel-komiteat, Norjan Nobel-komitea ei ole vain valmisteleva elin, vaan se myös päättää palkinnon saajan. Komitea tekee valintansa noin 20 ehdokkaan listasta, jonka Norjan Nobel-instituutti on valmistellut sille.\n\nSuurkäräjät valitsevat jäsenet kuudeksi vuodeksi kerrallaan. Jäsenten jatkokausien määrää ei ole rajoitettu. Joka kolmas vuosi valitaan kaksi tai kolme jäsentä, joten jäsenten kaudet menevät osittain päällekkäin. Komitean jäseneksi ei hyväksytä suurkäräjien jäsentä, paitsi jos suurkäräjien jäsenen toimikausi päättyy pian. Valittavan jäsenen täytyy olla norjalainen. Sääntöön on ehdotettu muutosta lukuisia kertoja, mutta ehdotus on aina kaatunut.\n\nAiemmin komitean jäseniksi valittiin yleensä suurkäräjien jäseniä. Nykyisinkin jäsenet ovat yleensä entisiä poliitikkoja. Puolueiden voimasuhteet komiteassa heijastelevat yleensä senhetkisiä puolueiden voimasuhteita suurkäräjillä. Vaalijärjestelmään tehtiin vuonna 1948 muutos, jonka vuoksi puoluetausta pääsee vaikuttamaan enemmän jäsenten valintaan. Muutoksen ajoi läpi tuolloin enemmistöä suurkäräjien paikoista hallitseva työväenpuolue. Puoluepoliittista järjestelmää on kritisoitu paljon. \n\nSuurkäräjät eivät osallistu komitean toimintaan vaalien lisäksi mitenkään. Tästä kertoo myös se, että vuodesta 1901 käytössä ollut nimi Norjan suurkäräjien Nobel-komitea () vaihdettiin 1977 takaisin nykyiseen muotoonsa. Aiemmin suurkäräjät osallistuivat komitean toimintaan esimerkiksi siten, että suurkäräjien istunnoissa käytiin keskustelua palkinnosta.\n\nNorjan komitean jäsenten lukumäärästä ja valinnan suorittajasta on määrätty Alfred Nobelin testamentissa. Muut testamentissa määrätyt Nobel-palkintojen valitsijat olivat jo valmiiksi olemassa olevia ruotsalaisia organisaatioita, mutta rauhanpalkinnon kohdalla Nobel määräsi perustettavaksi viidestä Norjan suurkäräjien valitsemasta henkilöstä koostuva komitean. Norjan Nobel-instituutti tukee komitean toimintaa ja järjestää Nobelin rauhanpalkinnon jakotilaisuuden. Jakotilaisuus on 10. joulukuuta Oslon kaupungintalolla.\n\nJuristi Fredrik Heffermehl väittää, että lainsäädäntöelin eli suurkäräjät ei saa hoitaa juridista asiaa, kuten testamenttia, koska se ei kuulu lainsäädäntöelimen toimivaltaan.\n\nVuoden 2015 puheenjohtajavaihdos tapahtui yllättäen. Kun Norjan parlamenttiin tuli porvarienemmistö, vasemmistolaisen Thorbjørn Jaglandin tilalle tuli porvarillinen Kaci Kullmann-Five, joka kuitenkin kielsi poliittisen suhmuroinnin. Kiinan painostuksesta esitettiin epäilyksiä, sillä rauhanpalkinnon myöntäminen toisinajattelija Liu Xiaobolle 2010 sai Kiinan tuohtumaan.\n\nJäsenet 2015-2017 \n Kaci Kullmann-Five (s. 1951) puheenjohtaja maaliskuusta 2015, jäsen vuodesta 2003, varapj. 2009–2015. Entinen ministeri ja suurkäräjien jäsen. Konservatiivipuolueen jäsen.\nThorbjørn Jagland (s. 1950) on entinen suurkäräjien jäsen ja puheenjohtaja sekä entinen pääministeri. Komitean jäsen 2003, pj. 2009–2015. \n Berit Reiss-Andersen, varapuheenjohtaja\n Henrik Syse\nInger-Marie Ytterhorn (s. 1941) on aiemmin ollut suurkäräjien jäsen edistyspuolueen riveissä. Hänet valittiin komiteaan 2000.\n\nLista puheenjohtajista ja sihteereistä\n\nLähteet \n\nNobel-palkinto\nKomiteat"}
{"id": "1587010", "url": "https://fi.wikipedia.org/wiki/Hypsophrys", "title": "Hypsophrys", "text": "Hypsophrys on kirjoahventen (Cichlidae) heimoon kuuluva kalasuku. Siihen kuuluu kaksi lajia, joita tavataan Costa Ricasta ja Nicaraguasta:\n\n Hypsophrys nematopus (Günther, 1867) – Leväkirjoahven\n Hypsophrys nicaraguensis (Günther, 1864) – Turkoosikirjoahven\n\nLähteet \n\nKirjoahvenet"}
{"id": "1017095", "url": "https://fi.wikipedia.org/wiki/Lukoil%20Racing", "title": "Lukoil Racing", "text": "Lukoil Racing on venäläinen autourheilutalli. Talli perustettiin vuonna 1997. Tallia sponsoroi öljy-yhtiö Lukoil. Talli on historiansa aikana voittanut useita mestaruuksia pienemmissä autosarjoissa, kuten venäjän F3-sarjan mestaruuden vuosina 1997–2000 ja 2002, Formula RUS -sarjan mestaruuden vuosina 2003–05, Supertourism-luokan mestaruuden vuosina 1997–99 ja 2001–2003, Suomen F3-sarjan mestaruuden vuonna 2003, Venäjän Honda Civic -luokan mestaruuden vuosina 2004–06, Venäjän Formula 1600 -luokan mestaruuden vuosina 2004–06 ja RTCC Touring Light -luokan mestaruuden vuosina 2008–11. Vuonna 2012 talli kilpailee WTCC-sarjassa. Talli on aiemmin kilpaillut myös International Formula 3000, Italian Formula 3000 ja Eurocup Formula Renault -sarjoissa.\n\nVenäläiset autourheilutallit"}
{"id": "769148", "url": "https://fi.wikipedia.org/wiki/Kuvitteellisten%20olentojen%20kirja", "title": "Kuvitteellisten olentojen kirja", "text": "Kuvitteellisten olentojen kirja () on Jorge Luis Borgesin yhdessä Margarita Guerreron kanssa kirjoittama ja toimittama kirja. Teos ilmestyi ensimmäisen kerran Argentiinassa vuonna 1957 nimellä Manual de zoología fantástica. Laajempi laitos ilmestyi 1969 nimellä El libro de los seres imaginarios. Sari Selanderin suomennos ilmestyi 2009 Teos-kustantamon Baabel-sarjassa. \n\nKirja esittelee hakusanamuodossa erilaisia outoja olentoja vanhojen bestiarioiden tapaan. Vaikka vain muutama olennoista on Borgesin itsensä keksimiä (kuten musteapina), aiheen lähestymistapa on kaunokirjallinen ja absurdi. Teoksessa näkyvät Borgesin koko tuotannolle ominaiset piirteet: esseistinen tyyli, fantasian käsittely sekä eri kansojen kirjallisuuteen ja tarustoon viittaava ajattelu. Esipuheessa Borges sanoo, että ”jokainen uusi painos on alku tuleville laitoksille, joita mahdollisesti syntyy ääretön määrä”. Tätä myötäillen osa teoksesta on ikään kuin jätetty keskeneräiseksi.\n\nVastaanotto \nKumppani-lehden arvostelijan Silja Ylitalon mukaan kirjan sisältöön kannattaa tutustua ”vähän kerrassaan, valtavaa tietomäärää sulatellen ja ihmismielen loputtomasta kekseliäisyydestä nauttien”.\n\nLähteet\n\nAiheesta muualla \n Jussi Ahlroth: Outouden ensyklopediat vievät arkisen tuolle puolen . Helsingin Sanomat 20.12.2009.\n Markku Soikkeli: Etymologisten otusten kerho. Turun sanomat 27.12.2009.\n Helena Rintala: Siipien tuomaa. Kiiltomato.net 13.1.2010.\n Juri Nummelin: Kuvitteellisten olentojen kirja. Kulttuurivihkot 1/2010.\n Hannu Waarala: Kuvitteellisten olentojen kirja. Savon sanomat 21.2.2010.\n\nFantasiaromaanit\nVuoden 1957 kirjat\nVuoden 1969 kirjat\nArgentiinalaiset romaanit"}
{"id": "1586549", "url": "https://fi.wikipedia.org/wiki/Vavrinec%20Dunajsk%C3%BD", "title": "Vavrinec Dunajský", "text": "Vavrinec Dunajský (15. heinäkuuta 1784 Ľubietová – 5. helmikuuta 1833 Budapest) oli slovakialainen kuvanveistäjä. Hän oli yksi nousevan slovakialaisen kuvanveiston johtohahmoista. Hän keskittyi etenkin hengellisiin aiheisiin ja hautakiviin.\n\nDunajský syntyi taiteelliseen perheeseen ja sai varhaisimman oppinsa veistotaiteessa Slovakiassa. Hän opiskeli vuodesta 1804 Wienin kuvataideakatemiassa ja täydensi opintojaan samanaikaisesti yksityisesti piirustuskoulussa. Vuodesta 1809 Dunajský työskenteli taiteensa parissa Pestissä. Hänen työlleen luonteenomaisia ovat klassisen muodon tuntemus ja barokin aistikkuuden säilyttäminen. Hänen teoksiaan on esillä sekä Pestissä että monilla julkisilla paikoilla eri puolilla Slovakiaa, esimerkiksi Banská Bystricassa ja taiteilijan synnyinseuduilla Ľubietovássa. Monet työt, joista on säilynyt kirjallisia mainintoja, ovat kadonneita.\n\nVuonna 1822 Dunajský sai Budapestissa pojan, Ladislav Dunajskýn, josta myös tuli kuvanveistäjä.\n\nLähteet \n\nSlovakialaiset kuvanveistäjät\nVuonna 1784 syntyneet\nVuonna 1833 kuolleet"}
{"id": "1388574", "url": "https://fi.wikipedia.org/wiki/Virtapohja", "title": "Virtapohja", "text": "Virtapohja voi tarkoittaa:\n\n Harri Virtapohja (s. 1936), eversti\n Kalle Virtapohja (s. 1962), urheilutoimittaja ja tietokirjailija\n Veikko Virtapohja (1910–2004), kestävyysjuoksija"}
{"id": "1753714", "url": "https://fi.wikipedia.org/wiki/Egyptin%207.%20dynastia", "title": "Egyptin 7. dynastia", "text": "Egyptin 7. dynastia hallitsi Egyptiä ensimmäisen välikauden alkupuolella. Osa tutkijoista pitää dynastiaa kuvitteellisena, ja on laskenut sen faaraot 8. dynastiaan. Tämän dynastian faaraoiden nimet mainitaan Abydoksen kuningasluettelossa.\n\nLähteet \n\nMuinaisen Egyptin dynastiat"}
{"id": "707068", "url": "https://fi.wikipedia.org/wiki/Munib%20Younan", "title": "Munib Younan", "text": "Munib Younan (; s. 18. syyskuuta 1950 Jerusalem, Israel) toimi vuodesta 1998 vuoteen 2018 Jordanian ja Pyhän maan evankelisluterilaisen kirkon piispana Palestiinassa ja Jordaniassa. Hänen seuraajanaan toimii Sani Ibrahim Azar. Hänen puolisonsa on vuodesta 1980 alkaen ollut Suad Yacoub Haifasta (alun perin vuonna 1948 tyhjennetystä Kfar Bir'imin kylästä). Perheessä on kolme lasta. Munib Younan on suorittanut teologian maisterin tutkinnon Helsingin yliopistossa. Younan on Jerusalemin kansainvälisen kristillisen komitean () neuvoston puheenjohtaja. Hänet valittiin 24. heinäkuuta 2010  Luterilaisen maailmanliiton puheenjohtajaksi seitsemän vuoden kaudelle, joka päättyi toukokuussa 2017. Vuodesta 2004 Younan on ollut Lähi-idän evankelisten kirkkojen yhteisön () puheenjohtaja. Vuonna 2001 hän sai  Suomen kristillisen rauhanliikkeen rauhanpalkinnon ja vuonna 2005 Beetlehemin tähti-palkinnon Palestiinan presidentiltä Mahmoud Abbasilta.\n\nJulkaisut\n .\n\nLähteet\n\nViitteet\n\nAiheesta muualla\n Sovinnon edellytykset Lähi-idässä \n Sovinto Lähi-Idässä Punaisen Ristin kansainväliselle komitealle ja YK:lle piispa Younanin puhe Porissa 15.7.2009)\n \"Pyhä Maa\" - Kristillisiä näkökulmia Israelin-Palestiinan konfliktiin (ml. piispa Younanin tiedotteita ja lausuntoja).\n\nLuterilaiset piispat\nIsraelilaiset papit\nPalestiinalaiset papit\nVuonna 1950 syntyneet\nElävät henkilöt"}
{"id": "747706", "url": "https://fi.wikipedia.org/wiki/Rated%20R", "title": "Rated R", "text": "Rated R on R&B-laulaja Rihannan neljäs studioalbumi. Se julkaistiin 20. marraskuuta 2010 Def Jam Recordsingsin kautta. Albumilta julkaistiin singlet \"Russian Roulette\", \"Hard\" (mukana Young Jeezy), \"Rude Boy\", \"Rockstar 101\" (mukana Slash) ja \"Te Amo\". Albumilla Rihanna yhdistelee poppia ja R&B:ta hip hopiin, rockiin ja dubstepiin.\n\nTaustaa \nAlbumi sijoittui neljännelle sijalle Billboard 200 -listalla myyden ensimmäisellä viikolla 181 000 kappaletta. Albumia on myyty maailmanlaajuisesti yli kolme miljoonaa kappaletta. Yhdysvalloissa albumi on myynyt platinaa.\n\nKappaleet \n Mad House (tuottanut Chase & Status) - 1:34\n Wait Your Turn (tuottanut Chase & Status, StarGate) - 3:46\n Hard (mukana Young Jeezy) (tuottanut The-Dream, Tricky Stewart) - 4:10\n Stupid in Love (tuottanut StarGate, Ne-Yo) - 4:01\n Rockstar 101 (mukana Slash) (tuottanut The-Dream, Tricky Stewart) - 3:58\n Russian Roulette (tuottanut Chuck Harmony, Ne-Yo) - 3:47\n Fire Bomb (tuottanut Brian Kennedy) - 4:17\n Rude Boy (tuottanut StarGate, Robert Swire) - 3:42\n Photographs (mukana will.i.am) (tuottanut will.i.am) - 4:46\n G4L (tuottanut Chase & Status) - 3:59\n Te Amo (tuottanut StarGate) - 3:28\n Cold Case Love (tuottanut The Y's) - 6:04\n The Last Song (tuottanut Brian Kennedy, Ben Harrison) - 4:16\n\nNokia Comes With Music -bonuskappaleet\n<li> \"Russian Roulette\" (Donni Hotwheel Remix)\" (tuottanut Donni Hotwheel) - 3:02\n<li> \"Hole in My Head\" (mukana Justin Timberlake) (tuottanut The Y's) - 4:06\n\nRated R: Remixed\n \"Mad House\" (Chew Fu Straight Jacket Fix Remix) - 2:12\n \"Russian Roulette\" (Chew Fu Black Russian Fix Remix) - 5:55\n \"Rockstar 101\" (mukana Slash) (Chew Fu Teacher's Pet Fix Remix) - 4:27\n \"Wait Your Turn\" (Chew Fu Can’t Wait No More Fix Remix) - 5:09\n \"Photographs\" (mukana will.i.am) (Chew Fu 35mm Fix Remix) - 5:59\n \"Rude Boy\" (Chew Fu Vitamin S Fix Remix) - 5:41\n \"Hard\" (mukana Jeezy) (Chew Fu Granite Fix Remix) - 5:28\n \"G4L\" (Chew Fu Guns in the Air Fix Remix) - 5:25\n \"Fire Bomb\" (Chew Fu Molotov Fix Remix) - 6:58\n \"Stupid in Love\" (Chew Fu Small Room Fix Remix) - 5:32\n\nListasijoitukset\n\nMyynti\n\nSinglet \n \"Russian Roulette\" (julkaistu 3. marraskuuta 2009)\n \"Hard\" (julkaistu 19. tammikuuta 2010)\n \"Rude Boy\" (julkaistu 19. helmikuuta 2010)\n \"Rockstar\" 101\" (julkaistu 21. toukokuuta 2010)\n \"Te Amo\" (julkaistu 11. kesäkuuta 2010)\n\nJulkaisuhistoria\n\nLähteet \n\nRihannan albumit\nVuoden 2009 albumit\nR&B-albumit"}
{"id": "683834", "url": "https://fi.wikipedia.org/wiki/Yrj%C3%B6%20L%C3%A4nsipuro", "title": "Yrjö Länsipuro", "text": "Yrjö Juhani Länsipuro (s. 18. huhtikuuta 1940 Lapua) on suomalainen diplomaatti, joka on toiminut Suomen ulkoasiainministeriössä osastopäällikkönä ja ulkoasiainneuvoksena. Vuoteen 1991 hän oli Yleisradion toimittajana, ja toimi muun muassa uutistoimituksen toimituspäällikkönä ja ulkomaankirjeenvaihtajana muun muassa Moskovassa (1981–1987) ja Kaukoidän kirjeenvaihtajana asemapaikkanaan Hongkong (1988–1991). Koulutukseltaan hän on yhteiskuntatieteiden kandidaatti.\n\nVuosina 1992–1997 Länsipuro oli lehdistöneuvos Suomen Washingtonin-suurlähetystössä, josta siirtyi ulkoasiainministeriön lehdistö- ja kulttuuriosastolle (nykyinen viestintä- ja kulttuuriosasto) osastopäälliköksi vuosiksi 1997–2005. Hän on seurannut ulkoministeriössä tietoyhteiskuntaan liittyviä kansainvälisen hallinnon kysymyksiä ja oli vuosina 2007–2009 internetin nimi- ja osoitejärjestelmää ylläpitävässä ICANN-järjestössä sen presidentin strategiakomitean jäsenenä. Euroopan Kulttuurisäätiön Suomen osaston (EKSO) valtuuskunnassa hän oli 2006–2009.\n\nYrjö Länsipuron poika on suomalainen vihreä poliitikko ja puutarhayrittäjä Janne Länsipuro.\n\nLähteet\n\nSuomalaiset diplomaatit\nSuomalaiset toimittajat\nUlkomaankirjeenvaihtajat\nYlen toimittajat\nVuonna 1940 syntyneet\nElävät henkilöt"}
{"id": "1761507", "url": "https://fi.wikipedia.org/wiki/Kodantakanen", "title": "Kodantakanen", "text": "Kodantakanen  on Keski-Suomessa Karstulassa  Aution lähellä sijaitseva järvi.\n\nMaantietoa \nJärvi on 840 metriä pitkä, 430 metriä leveä, ja sen pinta-ala on 16,7 hehtaaria. Järvellä ei ole kartan mukaan saaria. Järvi on luodattu ja siitä on julkaistu syvyyskartat. Järven tilavuudeksi on saatu 164 600 kuutiometriä. Sen keskisyvyys on 1,0 metriä ja suurin syvyys on 2,0 metriä. Sen rantaviivan pituus on 2,3 kilometriä.\n\nVesistösuhteet \nJärvi sijaitsee Kymijoen vesistössä (vesistöaluetunnus 14) Saarijärven reitin valuma-alueen (14.6) Vahankajoen valuma-alueella (14.67), jonka Valkkunan valuma-alueeseen (14.673) se kuuluu. Järven vedenpinnan korkeus on 192,4 metriä mpy.\n\nLähteet \n\nVahankajoen valuma-alue\nKarstulan järvet\nBotin luomat artikkelit"}
{"id": "8835", "url": "https://fi.wikipedia.org/wiki/Antwerpen", "title": "Antwerpen", "text": "Antwerpen () on kaupunki Pohjois-Belgiassa Flanderissa. Se on Belgian toiseksi suurin kaupunki ja myös samannimisen provinssin pääkaupunki. Väkiluku vuonna 2019 oli 525 935. Kaupungin pinta-ala on 204,51 neliökilometriä ja asukastiheys 2 572 as./km². Enemmistö asukkaista puhuu äidinkielenään hollantia.\n\nAntwerpen sijaitsee Scheldejoen rannalla, ja sen kautta kaupunki on yhteydessä Pohjanmereen. Albertin kanava puolestaan yhdistää kaupungin Liègeen.\n\nHistoria\nAntwerpenilla on pitkä ja värikäs historia, ja se on ollut tärkeä kaupankäynnin keskus jo 1400-luvulla. Erityisesti se on tunnettu timanttikaupasta sekä satamastaan, joka on Euroopan vilkkaimpia.\n\nKahdeksankymmenvuotisen sodan tapahtumien vuoksi kulku Antwerpenin satamaan estettiin vuonna 1585 ja satamatoiminta keskittyi Amsterdamiin. Tätä kesti liki 200 vuotta, ja Antwerpen taantui tuona aikana paljon. Sataman uusi nousu koitti, kun Napoleon alkoi rakennuttaa Antwerpeniin uusia satama-altaita tarkoituksenaan tehdä siitä tukikohta englantilaisia vastaan. Nykyään satamatoiminta on siirretty pois kaupungista uuteen satamaan lähemmäksi merta.\n\nAntwerpenissa järjestettiin kesäolympialaiset 1920.\n\nNähtävyyksiä\n Antwerpenin katedraali ()\n Sint-Jacobskerk, jossa on Peter Paul Rubensin ja hänen perheensä hautakappeli\n historiallinen satama\n eläinpuisto, joka on maailman vanhimpia ja kuuluisimpia\n\nYstävyyskaupungit \nAntwerpenilla on yhdeksän ystävyyskaupunkia:\n  Mulhouse\n  Pietari\n  Rostock\n  Shanghai\n  Akhisar\n  Haifa\n  Kapkaupunki\n  Barcelona\n  Ludwigshafen am Rhein\n\nKatso myös \nBelgian suomalainen merimieskirkko\n\nLähteet\n\nAiheesta muualla\n\nKaupungin virallinen kotisivu    \n Kiiltäviä kiviä ja mustapartaisia miehiä - Antverpenin timanttipörssi, Seura, 27.07.1938, nro 30, s. 19, Kansalliskirjaston digitaaliset aineistot\n\nSeulonnan keskeiset artikkelit"}
{"id": "1550129", "url": "https://fi.wikipedia.org/wiki/Eudemoksen%20gymnasion", "title": "Eudemoksen gymnasion", "text": "Eudemoksen gymnasion, tutkimuksessa myös Hellenistinen gymnasion, oli antiikin aikainen gymnasion eli urheilupaikka Miletoksen kaupungissa Vähässä-Aasiassa, nykyisessä Turkissa.\n\nEudemoksen gymnasion rakennettiin hellenistisellä kaudella 100-luvun eaa. ensimmäisellä puoliskolla. Sen rakennutti miletoslainen Eudemos, josta rakennus on saanut nimensä.\n\nGymnasion sijaitsi kaupungin keskustassa itään Pohjoisesta agorasta. Gymnasionin sisäänkäyntinä toimi sen eteläsivulla ollut propylon-pylväikkö, jonka julkisivussa oli neljä pylvästä ja sivuilla kaksi pylvästä. Se oli rakennettu viisiportaiselle krepidomalle. Rakennuksen keskiössä oli palaistra, jonka koko oli noin 19 × 35 metriä. Sitä ympäröi pylväikkö, joka edusti doorilaista tyyliä.\n\nPalaistran pohjoispuolella sijaitsi rivissä joukko huoneita, joiden edessä oli rivi joonialaisia pylväitä. Keskellä sijainnut suurin huone oli efebeion eli nuorukaisten kouluhuone. Muut tilat olivat apodyterion, aleipterion ja kylpyhuone.\n\nGymnasionin länsipuolella Pyhän tien laidalla sijaitsi niin kutsuttu Joonialainen stoa. Gymnasionin pohjoispuolella sijaitsi siihen liittynyt Capiton kylpylä ja eteläpuolella Nymfaion ja Eteläinen agora.\n\nLähteet \n\nGymnasionit\nMiletoksen rakennukset ja rakennelmat"}
{"id": "247836", "url": "https://fi.wikipedia.org/wiki/Seme", "title": "Seme", "text": "Seme () on japanilainen budokäsite, joka liittyy hyökkäämiseen japanilaisissa kamppailulajeissa. Seme ei ole sisääntuloa, lyömistä tai huutamista jos sillä ei ole vaikutusta semen kohteeseen. Ylipäätään semen muotoa ei ole määrätty. Ainoastaan, että seme on aktiivisesti luotava harjoittelijan omasta tahtotilasta  (ki) ja se on olemassa, jos se synnyttää vastustajassa reaktion tai puolustuksessa aukkopaikan suki. Tähän syntyneeseen suojattomaan hetkeen tai kohtaan hyökkäys sitten kohdistuu.\n\nSemen olemus \nSemeen kuuluu oman keskustan pitäminen ja hallitseminen. Samalla vastustajan keskustaan hyökätään jolloin vastustajan henkinen, fyysinen tai tasapaino keskustan suhteen häiriytyy. Ryoichi Shimano:  \nSiispä olisikin ymmärrettävä että seme muodostuu kistä ja semen erilaiset eleet ovat tapa esittää ki vastustajalle. Budossa siis kahden ihmisen välille syntyy sisäisen voiman kamppailu (Ki-Atari) jonka voi aistia semen eri muotoina.\nSemen tekemiseen liittyy käsite (Tame) joka tarkoittaa että semen avulla reaktion toisessa aikaansaanut, havannoin itse semella aikaansaamansa muutoksen, joka saattaa olla esimerkiksi lyöntipaikan avautuminen tai semen kohteen ki:n lasku ja toimii sen mukaan.\n\nmiekan kärki kensen vaikutuksen välittäjänä \nBudolajeissa joissa harjoitellaan aseilla seme usein välittyy aseen kautta. Esimerkiksi kendossa miekan kärki (kensen) toimi tällaisena, vastustajaan kohdistuvan fyysisen ja psyykkisen paineen kohdistajana. Sama voidaan havaitaa myös länsimaisessa miekkailussa. Jos miekan, tai minkä tahansa aseen kärki, on niin sanotusti kuollut, tarkoittaa se ettei aseen pitelijällä ole sillä hetkellä päättäväistä ja hallittua mieltä eikä fyysisiä valmiuksia uhata hallussa olevalla aseellaan. Seme voi välittyä myös muualta kuin aseen kärjestä. Esimerkiksi valmiusasennossa jossa miekka on käyttäjänsä pään päällä kärjen osoittaessa ylöspäin (Jodan no kamae) seme välittyy miekan kohdetta osoittavasta kahvasta.\n\nLähteet \n Oscar Ratti / Adele Westbrook: Secrets of the Samurai , A Survey of the Martial Arts of Feudal Japan (Castle Books, 1973) ISBN 0-7858-1073-0 (nid.)\n\nViitteet \n\nJapanilaiset budōkäsitteet\n\nde:Seme"}
{"id": "1447726", "url": "https://fi.wikipedia.org/wiki/TeTori%20Dixon", "title": "TeTori Dixon", "text": "TeTori Dixon (s. 4. elokuuta 1992) on yhdysvaltalainen lentopalloilija, pelipaikaltaan keskitorjuja. Hän voitti maailmanmestaruuden vuonna 2014.\n\nDixonin Uudesta-Seelannista lähtöisin oleva isä David Dixon pelasi amerikkalaista jalkapalloa ammattilaisena NFL:ssä.\n\nLähteet \n\nYhdysvaltalaiset lentopalloilijat\nVuonna 1992 syntyneet\nElävät henkilöt"}
{"id": "663008", "url": "https://fi.wikipedia.org/wiki/The%20Last%20Kind%20Words", "title": "The Last Kind Words", "text": "\nThe Last Kind Words on DevilDriverin kolmas studioalbumi, joka julkaistiin 19. kesäkuuta 2007 Isossa-Britanniassa ja 31. heinäkuuta 2007 Yhdysvalloissa.\n\nAlbumi debytoi Billboard 200 -listan sijalla 48, ja se myi noin 14 000 kopiota ensimmäisellä viikolla.\n\nKappaleet\n\nKokoonpano \n Dez Fafara – laulu\n Mike Spreitzer – kitara\n Jeff Kendrick – kitara\n Jon Miller – basso\n John Boecklin – rummut\n Simon Fafara – taustalaulu \"Tirades of truth\"\n Jason Suecof – tuottaja\n Andy Sneap – miksaus\n\nArvostelut \n About.com: \n AllMusic: \n Blabbermouth: \n Imperiumi.net: \n Soundi: \n Sputnikmusic:\n\nLähteet\n\nAiheesta muualla \n \n \n\nVuoden 2007 albumit\nDevilDriverin albumit"}
{"id": "1067774", "url": "https://fi.wikipedia.org/wiki/Johanna%20Lehesvuori", "title": "Johanna Lehesvuori", "text": "Johanna Lehesvuori (Kälviä) on suomalainen sopraano.\n\nOpinnot\nLehesvuori aloitti klassisen laulun opinnot vuonna 2000 Porin Palmgren-konservatoriolla Raija Kemppaisen johdolla. Vuodesta 2004 lähtien hän opiskeli Keski-Pohjanmaan musiikkiopistossa opettajanaan Marianne Tunkkari. Vuonna 2005 hän suoritti musiikkiopiston päästötodistuksen ja siirtyi opiskelemaan Keski-Pohjanmaan ammattikorkeakouluun musiikkipedagogilinjalle, josta hän valmistui kesäkuussa 2010. Laulun B-kurssin Lehesvuori suoritti keväällä 2010. \n\nLehesvuori jatkoi opintojaan solistisissa erikoistumisopinnoissa Kokkolassa (2010-212) ja hän oli mukana Kokkolan oopperan ja Keski-Pohjanmaan ammattikorkeakoulun oopperakoulutuksessa vuonna 2011-2012. Lehesvuori opiskeli laulua Marjut Hannulan johdolla 2010-2013. \n\nSyyskuussa 2013 Lehesvuori aloitti klassisen laulun maisteriopinnot Tukholman Kuninkaallisessa Musiikkikorkeakoulussa. Hänen opettajanaan Tukholmassa toimi Christina Billing sekä Petteri Salomaa. Lehesvuori työskenteli opintojensa ohessa aktiivisesti freelancerina sekä Suomessa että Ruotsissa.  \n\nLehesvuori valmistui musiikin maisteriksi kesällä 2015 ja jatkoi opintojaan Tukholmassa jatko-opinnoissa 2015-16. \n\nLehesvuori aloitti laulutunnit Monika Hauswalterin opissa 2017. \n\nItalialaista oopperaohjelmistoa hän on työstänyt Firencessä, Luccassa ja Milanossa.\n\nTyö\n\nKonsertit \nJohanna Lehesvuori on esiintynyt useissa ooppera-, lied- ja kirkkokonserteissa sekä kotimaassa että ulkomailla.\n\nHän on esiintynyt useissa eri kokoonpanoissa, useiden eri kuorojen ja orkestereiden solistina (mm. Vaasan kaupunginorkesteri, Turun filharmoninen orkesteri, Keski-Pohjanmaan kamariorkesteri, Tampere Filharmonia, Se Ensemble, Lappeenrannan kaupunginorkesteri, Kungliga Musikhögskolanin jousiorkesteri, Kymi Singonietta, Vantaan viihdeorkesteri...)\n\nLehesvuori konsertoi säännöllisesti pianisti Jenna Ristilän kanssa.\n\nMusikaalit \nNäytäntökaudella 2008-2009 Lehesvuori työskenteli Kokkolan kaupunginteatterilla Kiss me, Kate –musikaalissa (Porter). Näytäntökaudella 2009-2010 hän työskenteli Vaasan kaupunginteatterin My Fair Lady –musikaalissa (Loewe). Syksyllä 2013 hän oli kiinnitettynä Itä-Uudenmaan teatteriin oopperalaulajana lastennäytelmään Fågel Blå (Topelius, musiikki Mia Makaroff), jossa hän esitti Sysis-noidan roolin.\n\nOopperat \nLehesvuori on työskennellyt vuodesta 2006 useissa eri oopperaproduktioissa Suomessa, Ruotsissa, Italiassa sekä Tanskassa, muun muassa Kokkolan oopperan produktiot, Sellosalin oopperaproduktio, Tornedalsteater Ruotsissa, Teatro di San Girolamo Italiassa ja Tanskan Kuninkaallinen Ooppera Kööpenhaminassa.\n\nLehesvuori debytoi solistina Suomen Kansallisoopperassa 2017. Sen jälkeen hän on laulanut mm. seuraavissa produktioissa solistina: \n Melartin: Aino. Vedenneito. 26.5.2017\n Fagerlund: Höstsonaten. Kuorosolisti. Ensi-ilta 8.9.2017, 2019\n Verdi. Rigoletto. Contessa di Ceprano. Ensi-ilta 22.9.2017\n Korvat auki yhdistys: Massahumu, sopraanosolisti, 17.8.2018\n Lloyd Webber: Oopperan kummitus, Meg Giry. Ensi-ilta 2.11.2018, 2021\n Verdi: Aida. La Sacerdotessa. 26.4.2019\n Strauss: Ariadne auf Naxos, Najadi. Ensi-ilta 24.1.2020\n Lehar: Die Lustige Witwe, Valencienne. 2021\n Mascagni: Cavalleria rusticana: Lola. 2021\n CircOpera 2.0. Sopraano. 2022\n\nLehesvuori debytoi Italiassa Puccinin kotikaupungissa, Luccassa, kesällä 2018 laulamalla Puccinin Suor Angelican nimiroolin. Tanskan Kuninkaallisen oopperan solistina hän debytoi 31.3.2020 Najadin roolissa (Strauss: Ariadne auf Naxos). Hän lauloi Najadin roolin myös Luxemburgissa 2021. \n\nLehesvuori lauloi Paminan roolin (W. A. Mozart; Die Zauberflöte) Viron Kansallisoopperassa 2022. Pamina on tulossa myös toukokuussa 2023 Tallinnaan.\n\nMuut \nLehesvuori on opiskellut liediä Peter Nelsonin, Mari Palon, Heikki Pellisen, Tero Tavailan, Kiril Kozlovskyn, Petteri Salomaan sekä Olov Olofssonin opastuksella. Hän on käynyt yksityistunneilla Mari Palon opetuksessa vuodet 2007-2010.  Ilmaisutaitoa hän on opiskellut Tuomo Kemppaisen, Birgitta Ulfssonin ja Martina Roosin oppilaana.\n\nLehesvuori on tuottanut oman opinnäytetyökonserttinsa, Glorian, lisäksi  neljä Kaunis elämä –hyväntekeväisyyskonserttia Kokkolassa. Konserttien tuotannollista puolta ovat kiittäneet niin yleisö kuin mukana olleet tahot. Laulua hän on opettanut vuodesta 2005 sekä yksityisesti, sijaistaen eri paikoissa että sivutoimisena tuntiopettajana Porvoonseudun musiikkiopistossa.\n\nLehesvuori ja pianisti Jenna Ristilä olivat syksyllä 2015 mukana Helsinki Lied kilpailun finaalissa. Hän saavutti Kangasniemen laulukilpailussa heinäkuussa 2017 kolmannen sijan. Tallinnassa hän oli finalistina Finalisti Nordic-Baltic Vocal Competiton -kilpailussa huhtikuussa 2017.\n\nLevyt \nLehesvuoren oma joululevy Joulun valo ilmestyi vuoden 2014 jouluksi. Vuonna 2015 ilmestyi  on Iiris-projektin  Paavo Haavikon runoihin sävelletty kokonaisuus, jonka sävelsi Kai Olander.\nLehesvuori on levyttänyt Turun Filharmonisen orkesterin solistina Beethovenin lauluja, kapellimestarina Leif Segerstam.\n\nLähteet \n\nSuomalaiset sopraanot\nVuonna 1980 syntyneet\nElävät henkilöt"}
{"id": "233626", "url": "https://fi.wikipedia.org/wiki/I%20Heart%20Huckabees", "title": "I Heart Huckabees", "text": "I Heart Huckabees (tyyliteltynä I ♥ Huckabees) on yhdysvaltalainen komediaelokuva vuodelta 2004. Elokuvan tuotti ja ohjasi David O. Russell.\n\nNäyttelijät\n\nSoundtrack \n\nVuoden 2004 yhdysvaltalaiset elokuvat\nYhdysvaltalaiset komediaelokuvat\nDavid O. Russellin ohjaamat elokuvat\nSearchlight Picturesin elokuvat"}
{"id": "1645171", "url": "https://fi.wikipedia.org/wiki/Kungs%C3%B6fj%C3%A4rden", "title": "Kungsöfjärden", "text": "Kungsöfjärden on järvi Jomalassa Ahvenanmaan eteläosassa. Sen pinta-ala on 14,1 hehtaaria. Etäisyys Maarianhaminasta on kuusi kilometriä länteen.\n\nMaantiede \nKungsöfjärdenin ulottuvuus lounaasta koilliseen on 700 metriä. Saaria ei ole. Järvi sijaitsee Jomalan manneralueen länsiosassa, sen lounaispuolella avautuu Jomalaan kuuluva noin 500 neliökilometrin siivu Ahvenanmerta. Kungsöfjärdeniä reunustaa metsä ja suo, ja aivan pohjoispuolella levittäytyy laajahko viljelysalue. Kungsöfjärdenin länsipuolinen Kungsöbergen kohoaa 30 metriä merenpinnan yläpuolelle. Kungsöfjärdenin koillisrantaan virtaa laskuoja koillisesta Katthavetista. Saapuvasta laskuojasta hieman länteen lähtee laskuoja pohjoiseen Gottbyfjärdeniin, joka on Ahvenanmeren pieni lahti.\n\nKungsöfjärden (94.110.1.007) kuuluu Ahvenanmaan lounaiseen saaristoalueeseen (94.11), joka on toisen jakovaiheen vesistö Pohjoisen Ahvenanmeren päävesistöalueella (94). Kungsöfjärden on lounaisen saaristoalueen laajin järveksi luokiteltu vakavesi. Toiseksi laajin on Byträsk ja kolmanneksi laajin on Storviken.\n\nJomalan alueella sijaitsee neljä järveä, joista Prästträsket on laajin. Kolme muuta ovat Kungsöfjärden, Degerbergstjärnen ja Katthavet. Vargsundetista osa sijaitsee Jomalassa.\n\nLähteet \n\nJomalan järvet"}
{"id": "352747", "url": "https://fi.wikipedia.org/wiki/Mikko%20Rantaniva", "title": "Mikko Rantaniva", "text": "Mikko Rantaniva (s. 1974 Äänekoski) on suomalainen näyttelijä. Rantaniva on kiinnitetty Kuopion kaupunginteatterin näyttelijäkaartiin syksystä 2015. Aiemmin hänet on nähty muun muassa Tampereen teatterin näytelmissä ja musikaaleissa. Hän oli naimisissa näyttelijä, laulaja Maria Lundin kanssa.\n\nNäytökset\n Kun kyyhkyset katosivat (Edgar Parts)\n Sylityksin\n Alivuokralainen\n West Side Story\n Yksi lensi yli käenpesän\n Lasinen eläintarha\n Nicholas Nickelbyn elämä ja seikkailu\n Punainen neilikka (musikaali)\n Jurismia! (televisiosarja)\n Tie Eedeniin (televisiosarja)\n Alavilla mailla hallanvaara (televisiosarja)\n\nLähteet\n\nSuomalaiset näyttelijät\nVuonna 1974 syntyneet\nElävät henkilöt"}
{"id": "1186322", "url": "https://fi.wikipedia.org/wiki/Ole%20Worm", "title": "Ole Worm", "text": "Ole Worm (myös:Olaus Wormius), s. 13. toukokuuta 1588, k. 31. elokuuta 1654, oli tanskalainen lääkäri.\n\nBiografiaa\nWormin isä Willum Worm oli Århusin pormestari. Worm rikastui perittyään isänsä omaisuuden. Peruskoulun käytyään hän opiskeli Marburgin yliopistossa sekä suoritti lääketieteen tohtorin arvonimen Baselin yliopistossa. Myöhemmin hänestä tuli myös maisteri Kööpenhaminan yliopistossa.\n\nHän jatkoi akateemista uraansa Kööpenhaminassa, jossa hän opetti latinaa, kreikkaa, fysiikkaa ja lääketiedettä. Hän oli Tanskan kuningas Kristian IV:n henkilökohtainen lääkäri.\n\nTieteellinen merkitys \n\nWormilla oli laaja yleissivistys ja hän oli merkittävä sekä lääkärinä että yliopiston opettajana. Lääketieteessä hän toi uutta valoa embryologiaan ja oli myös aikanaan merkittävä muinaistieteilijä.\nHän oli aikansa johtavia riimukirjoitusten asiantuntijoita.\nHän ei kuitenkaan tuntenut riittävästi muinaisnorjaa voidakseen tehdä täysin paikkansa pitäviä tulkintoja. Silti häntä pidetään tanskalaisen muinaistutkimuksen tärkeänä uranuurtajana.\n\nLähteet\n\nTanskalaiset lääkärit\nVuonna 1588 syntyneet\nVuonna 1654 kuolleet"}
{"id": "1597488", "url": "https://fi.wikipedia.org/wiki/Heloharjat", "title": "Heloharjat", "text": "Heloharjat (Schizogyne) on asterikasvien (Asteraceae) heimoon kuuluva pieni kasvisuku. Sukuun kuuluu vain kolme lajia.\n\nLajeja \n Schizogyne glaberrima – kaljuheloharja\n Schizogyne obtusifolia\n Schizogyne sericea – nukkaheloharja\n\nLähteet\n\nAiheesta muualla \n Finto: Kassu – Kasvien suomenkieliset nimet: Schizogyne\n\nAsterikasvit"}
{"id": "525902", "url": "https://fi.wikipedia.org/wiki/Hidesabur%C5%8D%20Hanafusa", "title": "Hidesaburō Hanafusa", "text": "Hidesaburō Hanafusa (, 1. joulukuuta 1929 Nishinomiya, Hyōgon prefektuuri, Japani – 15. maaliskuuta 2009) oli japanilainen virologi, joka valmistui Osakan yliopiston tieteellisestä tiedekunnasta biokemian kandidaattina vuonna 1953 ja väitteli tohtoriksi samasta yliopistosta vuonna 1960. Vuonna 1961 hän muutti Yhdysvaltoihin tekemään tutkimustöitä Kalifornian yliopiston Berkeley-kampuksen viruslaboratoriossa.\n\nPalkinnot \n 1981 – Howard Taylor Rickettsin palkinto\n 1982 – Albert Lasker -palkinto lääketieteellisestä perustutkimustyöstä\n 1984 – Asahi-lehdistöpalkinto\n 1993 – Alfred P. Sloan, Jr. -palkinto\n 1995 – Bunka kunshō -palkinto\n\nLähteet \n\nJapanilaiset mikrobiologit\nVuonna 1929 syntyneet\nVuonna 2009 kuolleet"}
{"id": "1367745", "url": "https://fi.wikipedia.org/wiki/Tupavuori", "title": "Tupavuori", "text": "Tupavuori voi tarkoittaa seuraavia asioita:\n\n Tupavuori, kallioalue Naantalissa, johon liittyvät:\n Tupavuoren säiliöalue, Neste Oyj:n vuonna 1946 toimintansa aloittanut öljyvarastoalue\n Tupavuoren merikylpylä, Naantalin kylpylälaitoksen merikylpylä, joka oli toiminnassa vuodesta 1918 1940-luvulle\n M/T ''Tupavuori, Neste Oy:n öljytankkeri, joka tuhoutui Tupavuoren edustalla vuonna 1958\n Tupavuoren kalliomaalaus,  Kouvolassa, entisessä Jaalassa sijaitseva kalliomaalaus."}
{"id": "499775", "url": "https://fi.wikipedia.org/wiki/Yi%20Jianlian", "title": "Yi Jianlian", "text": "Yi Jianlian (; s. 27. lokakuuta 1987 Heshan) on kiinalainen koripalloilija.\n\nYi on pelannut kiinalaisessa Guangdong Southern Tigersissa useiden palkintojen arvoisesti ja vuosina 2007–2012 NBA:ssa, johon hänet varattiin vuoden 2007 varaustilaisuudessa.\n\nYi on edustanut Kiinan miesten maajoukkuetta muun muassa Ateenan 2004, Pekingin 2008 ja Lontoon 2012 kesäolympialaisissa.\n\nYin todellinen ikä on ollut kiistan kohteena: hän on syntynyt virallisesti vuonna 1987 mutta eräiden lähteiden mukaan jo vuonna 1984.\n\nLähteet \n Yi Jianlian Bio, Stats and Results  Olympics at Sports-Reference.com \n Yi Jianlian NBA Stats  Basketball-Reference.com\n\nViitteet\n\nAiheesta muualla \n\n Profiili FIBA Archive \n\nKiinalaiset koripalloilijat\nVuonna 1987 syntyneet\nElävät henkilöt"}
{"id": "420445", "url": "https://fi.wikipedia.org/wiki/Budd%20Schulberg", "title": "Budd Schulberg", "text": "Budd Wilson Schulberg (27. maaliskuuta 1914 New York, New York, Yhdysvallat – 5. elokuuta 2009 New York, New York, Yhdysvallat) oli yhdysvaltalainen kirjailija ja elokuvakäsikirjoittaja.\n\nSchulberg oli Hollywoodin uranuurtajiin kuuluneen tuottajan B. P. Schulbergin poika. Elokuva Mitä kovemmin he kaatuvat (1956) pohjautuu hänen romaaniinsa Kehäketut vuodelta 1948. Hänen tunnetuimpia romaanejaan ovat What Makes Sammy Run? (1941) ja Lumous haihtuu (The Disenchanted, 1950).\n\nSchulbergin tunnetuin alkuperäinen käsikirjoitus on Alaston satama (1954). Myöhempiä käsikirjoituksia ovat Kasvot väkijoukossa (1957) ja Suolla tuulee (1958). Schulberg palkittiin Parhaan alkuperäisen käsikirjoituksen Oscar-palkinnolla vuonna 1955.\n\nSchulberg oli neljästi naimisissa, ja hänellä on viisi lasta. Hän kuoli vuonna 2009 New Yorkissa 95-vuotiaana.\n\nSuomennetut teokset\n Lumous haihtuu (The Disenchanted), suom. Maija Jauhola, Helsinki: Otava 1952 Sarja: Otavan kirjakerho: 1952, 8\n Alaston satama (Waterfront), suom. Sirppa Kauppinen, Helsinki: Otava 1957 Sarja: Otavan kirjakerho: 1957, 9\n Kehäketut (The Harder They Fall), suom. Paavo Lehtonen, Helsinki: Otava 1965 Sarja: Kompassikirja\n\nLähteet\n\nAiheesta muualla\n\nYhdysvaltalaiset kirjailijat\nYhdysvaltalaiset elokuvakäsikirjoittajat\nOscar-palkinnon saajat\nVuonna 1914 syntyneet\nVuonna 2009 kuolleet"}
{"id": "1327444", "url": "https://fi.wikipedia.org/wiki/Mikel%20Oyarzabal", "title": "Mikel Oyarzabal", "text": "Mikel Oyarzabal Ugarte (myös muodossa Oiarzabal, s. 21. huhtikuuta 1997 Eibar) on espanjalainen jalkapalloilija, joka edustaa Primera Divisiónissa pelaavaa Real Sociedadia. Vasenjalkainen Oyarzabal on pelipaikaltaan vasen laitahyökkääjä. Hän kuuluu myös Espanjan jalkapallomaajoukkueeseen.\n\nSeurajoukkueura \n\nOyarzabal on Eibarin kasvatti. Hän siirtyi vuonna 2011 seurasta Real Sociedadin juniorijoukkueeseen. Kaudella 2014–2015 hän pelasi seuran kakkosjoukkueen paidassa Segunda División B:ssä viisi ottelua. Debyyttinsä Real Sociedadin edustusjoukkueen paidassa Primera Divisiónissa Oyarzabal teki lokakuussa 2015 Levantea vastaan. Avausmaali syntyi helmikuussa 2016 Espanyolin verkkoon. Hän pelasi debyyttikaudellaan 22 Primera Divisiónin ottelua ja teki niissä kuusi maalia.\n\nKaudella 2016–2017 Oyarzabal pelasi joukkueensa kaikki 38 liigaottelua mutta teki vain kaksi maalia. Tämän jälkeen hän on tehnyt liigassa kausittain 12, 13, 10, 11 ja 9 maalia. Hän on tehnyt maalin FC Barcelonaa vastaan liigaottelussa kotikentällä huhtikuussa 2016 ja joulukuussa 2019, vierasottelussa elokuussa 2021 sekä Espanjan supercupin loppuottelussa tammikuussa 2021, jolloin hän sitten epäonnistui maalintekoyrityksessään ottelun ratkaisseessa rangaistuspotkukilpailussa. Real Madridia vastaan hän on tehnyt maalin vierasottelussa maaliskuussa 2022. Oyarzabal voitti Espanjan cupin kaudella 2019–2020 ja teki tuolloin maalin molemmissa välieräotteluissa Mirandésia vastaan kuten myös ainoan maalin loppuottelussa Athletic Bilbaota vastaan. Hän on pelannut Eurooppa-liigassa 19 ottelua ja tehnyt niissä viisi maalia. Hän on ollut eturistisidevamman vuoksi sivussa kentiltä maaliskuusta 2022 lähtien.\n\nMaajoukkueura \n\nOyarzabal on edustanut Espanjaa nuorten maajoukkueissa. Hän saavutti alle 21-vuotiaiden maajoukkueessa EM-hopeaa 2017, joskaan ei pelannut loppuottelussa. Hän voitti EM-kultaa saman ikäluokan EM-kilpailuissa 2019 ja teki maalin alkulohko-ottelussa Puolaa sekä välieräottelussa Ranskaa vastaan.\n\nDebyyttinsä Espanjan A-maajoukkueessa Oyarzabal teki toukokuussa 2016 ystävyysottelussa Bosnia ja Hertsegovinaa vastaan. Toista maaotteluaan hän odotti kesäkuulle 2019 ja pelasi loppuvuoden aikana kuusi EM-karsintaottelua. Hänet valittiin kesän 2021 EM-kilpailuihin, ja hän pääsi vaihdosta kentälle kaikissa kolmessa alkulohko-ottelussa, neljännesvälieräottelussa, jossa hän teki jatkoajalla Kroatiaa vastaan joukkueensa viidennen maalin sekä puolivälierässä Sveitsiä vastaan, jonka rangaistuspotkukilpailussa hän teki ratkaisevan maalin. Tappiollisessa välierässä Italiaa vastaan hän oli avauskokoonpanossa.\n\nOyarzabal oli vuonna 2021 järjestetyissä Tokion olympialaisissa avauskokoonpanossa hopeaa saavuttaneen Espanjan kaikissa kuudessa ottelussa. Hän teki maalin alkulohko-ottelussa Australiaa, puolivälierässä Norsunluurannikkoa sekä loppuottelussa Brasiliaa vastaan.  \n\nHän on vuoden 2022 loppuun mennessä pelannut 21 A-maaottelua ja tehnyt niissä kuusi maalia.\n\nMaalit Espanjan maajoukkueessa \nEspanjan maalit mainittu ensin.\n\nLähteet \n\nEspanjalaiset jalkapalloilijat\nEspanjalaiset olympiamitalistit\nVuonna 1997 syntyneet\nElävät henkilöt"}
{"id": "26176", "url": "https://fi.wikipedia.org/wiki/Howlandinsaari", "title": "Howlandinsaari", "text": "Howlandinsaari () on pieni (1,84 km²) Yhdysvalloille kuuluva asumaton atolli Tyynenmeren keskiosissa noin 2 600 kilometriä Honolulusta lounaaseen. Saarella sijaitsi pieni yhdyskunta vuosina 1935–1942. Toisessa maailmansodassa japanilaiset pommittivat saarta Pearl Harborin hyökkäyksen jälkeisenä päivänä. Iskussa kuoli kaksi ihmistä. Kaksi päivää myöhemmin japanilainen sukellusvene pommitti saarella sijainneet asuinrakennukset. Saaren viimeiset asukkaat evakuoitiin 31. tammikuuta 1942 saarelle saapuneeseen  yhdysvaltalaisen hävittäjään. Yhdysvaltalaissotilaat miehittivät saaren syyskuussa 1943, ja saarella oli laivaston lentokenttä toukokuuhun 1944 asti.\n\n \n\nSaari on nykyään kansallinen villieläinten suojelualue, ja sitä hallinnoi Yhdysvaltain kala- ja villieläinvirasto.\n\nLähteet\n\nAiheesta muualla \n\nOseanian saaret\nYhdysvaltain saaret\nYhdysvaltain territoriot"}
{"id": "1022004", "url": "https://fi.wikipedia.org/wiki/Kansallisomaisuus", "title": "Kansallisomaisuus", "text": "Kansallisomaisuus on valtion omistuksessa olevaa omaisuutta, useimmiten maata tai metsää. Myös luonnonvarat voidaan laskea kansallisomaisuudeksi. Omaisuus, joka on yrityksen tai yksityisen ihmisen hallinnassa, on yksityistä omaisuutta.\n\nSuomessa \nSuomessa kansallisomaisuudeksi lasketaan kalastusoikeus, joidenkin yleisten rakennusten omistusoikeus, valtionyhtiöt ja yleiset metsät. \n\nSuomen kansallisgallerian kokoelma ja Valtion taidekokoelma ovat valtion omistuksessa olevaa kansallisomaisuutta. Kansallisgallerian tehtävänä on kokoelmasta huolehtiminen, ylläpito ja kartuttaminen.\n\nKatso myös \n Yksityinen omistusoikeus\n\nLähteet \n\nEsineoikeus"}
{"id": "495702", "url": "https://fi.wikipedia.org/wiki/It%C3%A4valtalainen%20holokaustin%20muistoty%C3%B6palvelu", "title": "Itävaltalainen holokaustin muistotyöpalvelu", "text": "Itävaltalainen holokaustin muistotyöpalvelu (Gedenkdienst) on vaihtoehto Itävallan pakolliselle ase-/siviilipalvelukselle. Siihen osallistuvat palvelevat joukkotuhojen muistolle perustetuissa instituutioissa.\n\nItävaltalaisen holokaustin muistotyöpalvelun perusti Andreas Maislinger, politiikantutkija Innsbruckista. Maislinger on työskennellyt vapaaehtoisena Auschwitz-Birkenau –museossa, missä idea muistotyöpalveluohjemasta syntyi.\n\n1991 Andreas Maislinger alkoi kehittää itsenäistä, joskin pitkälti hallituksen rahoittamaa järjestöä, jonka nimeksi tuli Austrian Holocaust Memorial Service. Itävaltalaisen holokaustin muistotyöpalvelun tarkoitus on tunnustaa Itävallan osa holokaustin kollektiivisesta vastuusta. Muistotyöpalvelu tarjoaa apua holokaustiin liittyville arkistoille ja museoille. Vuodesta 1992 lähtien työhön on lähetetty noin 400 harjoittelijaa.\n\nItävaltalaisen holokaustin muistotyöpalvelujärjestö perusti \"Itävaltalaisen holokaustin muistopalkinnon\" ( \"AHMA\") vuonna 2006.\n\nItävaltalainen ulkomaillapalvelus on järjestön perusta, ja Itävallan hallitus on valtuuttanut sen lähettämään harjoittelijoita kumppanuusorganisaatioissa maailmanlaajuisesti.\n\nKumppanuusorganisaatiot\n\nAiheesta muualla\n Itävaltalainen ulkomaillapalvelus\n Gedenkendienst\n Austrian Holocaust Memorial Servants \n http://www.gedenkdienst.info\n http://www.gedenkdienst.at\n\nItävallan asevoimat\nAseistakieltäytyminen\nHolokaustin muistaminen"}
{"id": "149224", "url": "https://fi.wikipedia.org/wiki/G4S", "title": "G4S", "text": "G4S plc. (G4S) (, ) on kansainvälinen turvallisuus- ja vartiointialan konserni. Se toimii yli 120 maassa ja työllistää yli 620 000 henkilöä. Yhtiön pääkonttori sijaitsee Crawleyssa, Yhdistyneessä kuningaskunnassa.\n\nVuonna 2011 G4S:n liikevaihto oli 7,5 miljardia puntaa. Vuonna 2009 se oli maailman toiseksi suurin yksityisen sektorin työnantaja Wal-Martin jälkeen.\n\nSuomessa sijainneet yhtiön toiminnot siirtyivät alkuvuonna 2016 yrityskaupalla norjalaiselle Sector Alarm -yhtiölle, joka muodosti niistä osan uutta Avarn Security -tytäryritystään.\n\nHistoria \nGroup 4 Securicor syntyi vuonna 2004, kun kaksi suurta turvallisuusalan yritystä, Securicor plc ja Group 4 Falck a/s, fuusioituivat.\n\nVuoden 2009 alusta alkaen konserni on tunnettu kansainvälisesti nimellä G4S plc.\n\nG4S-yhtiöt Suomessa \nSuomessa toimineet Falck-yhtiöt Falck Security ja Falck Cash Services muuttivat nimensä uuden omistajansa mukaisiksi muotoon G4S Security Services ja G4S Cash Solutions tammikuun 2007 alussa tai jo vuonna 2006.\n\nSuomessa G4S työllisti vuonna 2012 keskimäärin 1 955 henkilöä ja teki liikevaihtoa sata miljoonaa euroa. Pääyhtiöitä Suomessa olivat G4S Security Services ja G4S Cash Solutions.\n\nG4S Cash Solutions \nG4S Cash Solutions Oy työllisti runsaat 600 henkeä. Yhtiön pääkonttori sijaitsi Vantaan Viinikkalan kaupunginosan Turvalaaksossa. Yhtiön ydintoiminto oli käteisen rahan ja muun arvoaineiston kuljetus ja käsittely. Lisäksi yhtiö ylläpiti käteis- ja maksuautomaatteja sekä tarjosi rahankäsittelypalveluja. Sen tytäryhtiö G4S Logistic Solutions Oy tarjosi myös kansainvälisiä turvakuljetuksia.\n\nG4S Lukkoasema \nG4S Lukkoasema Oy oli G4S Security Services Oy:n tytäryhtiö. Se työllisti noin 50 työntekijää Vantaan, Jyväskylän, Kajaanin, Oulun ja Tampereen viidessä toimipisteessään. G4S Lukkoaseman palveluihin kuuluivat rakennusten mekaaniset ja sähköiset lukitusjärjestelmät, oviautomatiikka, palonsulkujärjestelmät sekä avainhallintapalvelu.\n\nG4S Security Services \nG4S Security Services Oy:llä oli Suomessa noin 1 600 työntekijää vartiointi- ja tapahtumaturvallisuuspalveluissa sekä turvallisuuskoulutuksissa. Yhtiön pääkonttori sijaitsi Helsingin Pitäjänmäessä. G4S Security Services Oy:llä oli ISO 9001:2008 -sertifikaatti maaliskuusta 2011 lähtien.\n\nMyynti helmikuussa 2016 Sector Alarm -yhtiölle\nHelmikuussa 2016 norjalainen Sector Alarm -yhtiö osti G4S-konsernin Suomen toiminnot ja muodosti niistä yhdessä aiemmin ostamansa Turvatiimin kanssa uuden Avarn Security Finland -tytäryrityksen.\n\nKritiikki\n\nKuljetuksessa olleiden vankien pako \nHuhtikuussa 1993 yhteensä kuusi G4S:n kuljettamaa vankia karkasi Isossa-Britanniassa. Paot aiheuttivat suurta kohua lehdistössä, sillä G4S oli tehnyt sopimuksen vankikuljetusten hoitamisesta vain seitsemää päivää aiemmin. Ensin kolme vankia karkasi kesken G4S:n hoitaman kuljetuksen, minkä jälkeen yhtiö vapautti vahingossa itse yhden vangin. Tämän jälkeen G4S piti lehdistötilaisuuden, jossa se lupasi huolehtia vangeista aiempaa paremmin. Hyvin pian lehdistötilaisuuden jälkeen vielä kaksi muuta vankia pakeni G4S:ltä.\n\nTytäryhtiö Wackenhutin laiminlyönnit \nSyyskuussa 2005 yhdysvaltalainen ammattiliitto syytti G4S:n tytäryhtiö Wackenhutia useista laiminlyönneistä seitsemässä sotilastukikohdassa, jossa yhtiö tuolloin toimi. Paikalla työskennelleiden G4S:n entisten työntekijöiden mukaan yhtiö ei muun muassa antanut työntekijöilleen riittävää koulutusta ampuma-aseiden käyttöön.\n\nMaaliskuussa 2006 yhtiön entiset työntekijät syyttivät G4S:ää tehtävien laiminlyömisestä Yhdysvaltain ydinaseita säilyttäneiden alueiden kanssa. Työntekijöiden mukaan heidän esimiehensä muun muassa näyttivät uusille työntekijöille, missä he voisivat ottaa nokoset kesken vartiokierroksen. Vuonna 2007 ainakin kymmenen ydinaseita käsitellyttä varastoa siirsi alueiden vartioinnin Wackenhutilta toiselle yhtiölle.\n\nJimmy Mubengain kuolema \nLokakuussa 2010 G4S olivat saattamassa karkotuspäätöksen saanutta Jimmy Mubengania pois Britanniasta. Kesken lennon Mubenga alkoi huutaa ja vaati karkotuspäätöksensä kumoamista. Tämän seurauksena G4S:n vartijat painoivat Mubengaa kovaa penkkiä vasten. Silminnäkijöiden mukaan Mubenga valitti vartijoille useasti hengitysvaikeuksiaan, mutta vartijat eivät reagoineet tähän mitenkään. Lopulta Mubenga menetti tajuntansa ja lento ohjattiin takaisin kentälle. Mubenga kuoli myöhemmin sairaalassa. Scotland Yardin henkirikosyksikkö tutki tapausta ja kuulusteli kolmea G4S:n vartijaa, mutta ketään ei tuomittu tapauksen johdosta.\n\nLontoon olympialaiset \nG4S:n oli määrä huolehtia Lontoon kesäolympialaisten turvallisuudesta, mutta yhtiöllä oli koko kisojen ajan käytettävissä huomattavasti vähemmän henkilökuntaa kuin sopimuksen mukaan tuli olla. 12. heinäkuuta Britannian hallitus joutui lähettämään kisa-alueelle 3 500 Britannian armeijan sotilasta korvaamaan puuttuvia G4S:n vartijoita. Kisojen soutu- ja melontapaikalla G4S:n vartijoiden käyttämät radiopuhelimet eivät toimineet, minkä vuoksi he joutuivat käyttämään kommunikointiin omia matkapuhelimiaan. Lisäksi yhtiön käyttämässä valvontakamerajärjestelmässä oli puutteita, joiden takia osa kameroista jouduttiin korvaamaan armeijan sotilailla.\n\n22. heinäkuuta Lontoon olympiapuiston turvallisuudesta vastannut urakoitsija ilmoitti, että kolmannes G4S:n lupaamista vartijoista ei saapunut paikalle. Sen sijaan yhtiö oli lähettänyt urakoitsijalle ryhmän teini-ikäisiä, pääosin naispuolisia, opiskelijoita, joiden oli yhtiön mukaan tarkoitus paikata puuttuneet vartijat. Urakoitsija ei kuitenkaan uskonut näiden pystyvän takaamaan alueen turvallisuutta öisin, joten hän käännytti ryhmän saman tien pois.\n\nOrlandon yökerhon terrori-isku \nVuoden 2016 Orlandon yökerhon terrori-iskun tekijä Omar Mateen oli ollut vuodesta 2007 lähtien töissä G4S:llä. Tänä aikana Yhdysvaltain keskusrikospoliisi FBI kuulusteli Mateenia useamman kerran. Lisäksi Mateen oli vain kuukausia ennen aloittamistaan G4S:llä erotettu edellisestä työstään Floridan osavaltion vankiloista vastaavalla Florida Department of Correctionsilla Mateenin Virginia Techin verilöylyn jälkeen vitsailtua tuovansa aseen työpaikkansa koulutustilojen luokkahuoneeseen. Koska G4S piti Mateenia töissä aseistettuna vartijana, vaikka FBI ja Floridan osavaltio pitivät Mateenia turvallisuusriskinä, mediassa arvosteltiin G4S:n puutteellisena pidettyjä työntekijöiden turvatarkastuksia ja G4S:n osakkeiden arvo putosi asiasta uutisoitaessa yli 200 miljoonaa euroa.\n\nBirminghamin vankilan laiminlyönnit \nElokuussa 2018 Britannian hallitus otti Birminghamin vankilan takaisin omaan hallintaansa G4S-yhtiöltä sen jälkeen, kun tarkastuskäynnillä oli huomattu vankilassa vakavia laiminlyöntejä. Paljastui, että vangit saivat käyttää vankilassa huumeita ja väkivaltaa lähes vapaasti henkilökunnan puuttumatta juuri mihinkään. Tarkastuskäynnin aikana tarkastajien autot sytytettiin tuleen vankilan pysäköintipaikalla. Sisätiloissa tarkastajat alkoivat voida pahoin kaikkialla leijuvasta huumeiden kärystä. He löysivät laitoksesta nukkuvia työntekijöitä ja lattioilta verta, rottien ulosteita ja oksennusta.\n\nIhmisoikeusloukkaukset ja boikotit\nMonet korkeakoulut ovat 2010-luvulla lopettaneet yhteistyönsä G4S:n kanssa muun muassa Länsirannan ihmisoikeusloukkausten ja yhtiön huonon maineen takia. Näitä ovat King’s College London ja Southamptonin yliopisto sekä Dundeen, Edinburghin ja Kentin yliopistojen ylioppilaskunnat Britanniassa sekä Oslon ja Bergenin yliopistot Norjassa. Myös Norjan öljyrahasto ja maan suurin eläkerahasto KLP ovat 2010-luvun lopulla poistaneet G4S:n sijoituskohteidensa listalta eettisistä syistä. Helsingin yliopisto vaihtoi opiskelijoiden ja henkilökunnan painostuksesta turvallisuuspalvelujensa toimittajaksi kesällä 2015 Turvatiimin, joka seuraavana vuonna yhdistyi G4S Suomen kanssa norjalaisomisteiseksi Avarn Securityksi.\n\nLähteet \nG4S Finland\nG4S\nYritystietojärjestelmä\n\nViitteet\n\nAiheesta muualla \n\n G4S Security Services\n G4S plc. \n\nVartiointiliikkeet\nBrittiläiset pörssiyhtiöt"}
{"id": "1705517", "url": "https://fi.wikipedia.org/wiki/Kisses%20of%20Fire", "title": "Kisses of Fire", "text": "Kisses of Fire on ruotsalaisen Abba-yhtyeen musiikkikappale vuodelta 1979. Sen sävelsivät ja sanoittivat Benny Andersson ja Björn Ulvaeus. Päälaulajana on Anni-Frid Lyngstad. Kappale julkaistiin yhtyeen kuudennen studioalbumin Voulez-Vous päätösraitana ja singlen ”Does Your Mother Know” b-puolena.\n\n”Kisses of Fire” -kappaleen levyttäminen aloitettiin Tukholmassa 7. helmikuuta 1979 työnimenään ”Tidernas blåsning”. Se oli kirjoitettu Bahamalla. Kirjassa Abba – Uncensored on the Record mainitaan, että ”Kisses of Fire” on tyypillisempi Abba-teos kuin ”Does Your Mother Know”. Aikalaiskriitikot pitivät kappaleen sanoitusta intohimoisen seksin kuvailussaan rohkeana, etenkin kun suuri osa Abban yleisöstä oli esiteini-ikäisiä.\n\nPanos Mouzourakis esittää kappaleen musikaalissa Mamma Mia: Here We Go Again!.\n\nLähteet \n\nABBAn kappaleet\nVuoden 1979 kappaleet"}
{"id": "1574377", "url": "https://fi.wikipedia.org/wiki/Carl%20Johan%20Tawaststjerna", "title": "Carl Johan Tawaststjerna", "text": "Carl Johan Tawaststjerna (17. joulukuuta 1812 Tukholma – 18. huhtikuuta 1874 Mikkelin maalaiskunta) oli Venäjän keisarillisessa armeijassa palvellut suomalainen kenraalimajuri.\n\nCarl Johan Tawaststjernan vanhemmat olivat Ruotsin armeijan insinöörijoukkojen majuri Jakob Johan Tawaststjerna ja Magdalena Christina Cairenius ja puolisot vuodesta 1846 Charlotta Wilhelmina Elisabet Hising, senaattori Carl Gerhard Hisingn tytär (k. 1857), vuodesta 1858 Catarina Fredrika Granfelt (k. 1868) ja sitten Maria Charlotta Schlüter. Kenraali Frithiof Alarik Tawaststjerna oli hänen veljensä. \n\nCarl Johan Tawaststjerna tuli 1835 nuoremmaksi aliupseeriksi Henkivartioväen Suomen tarkk’ampujapataljoonaan. Hänet ylennettiin porte-épée-vänrikiksi 1836, vänrikiksi 1839, aliluutnantiksi 1840, luutnantiksi 1841, alikapteeniksi 1846 ja kapteeniksi 1851. Everstiluutnantiksi ylennettynä hänet määrättiin heinäkuussa 1854 Henkivartioväen Suomen tarkk’ampujapataljoonan ja Suomen krenatööritarkk’ampujapataljoonan reservikomppanioiden päälliköksi, mistä tehtävästä hänet siirrettiin joulukuussa 5. Mikkelin ruotujakoisen tarkk’ampujapataljoonan päälliköksi. Tawaststjerna ylennettiin everstiksi 1863. Hän toimi aatelissäädyssä edustajana valtiopäivillä 1863–1864 ja 1867. Eron sotapalveluksesta hän sai kenraalimajurina kesäkuussa 1868.\n\nLähteet\n\nSuomalaiset kenraalit\nSuomalaiset aateliset\nSuomen suuriruhtinaskunnan aatelissäädyn valtiopäivämiehet\nVuonna 1812 syntyneet\nVuonna 1874 kuolleet"}
{"id": "1077938", "url": "https://fi.wikipedia.org/wiki/Sosiaalinen%20innovaatio", "title": "Sosiaalinen innovaatio", "text": "Sosiaalisella innovaatiolla tarkoitetaan käytäntöön vietyjä innovaatioita, jotka vaikuttavat myönteisesti ihmisten elämään vastaamalla heidän sosiaalisiin tarpeisiinsa. Parannukset voivat olla esimerkiksi uusia toimintatapoja, strategioita tai organisaatioita. Useimmiten sosiaaliset innovaatiot liittyvät yhteiskunnan toimintaan, terveyteen ja hyvinvointiin, koulutukseen ja työoloihin. Sosiaalisilla innovaatioilla nähdään merkittävä rooli kansalaisyhteiskunnan vahvistamisessa.\n\nSosiaalinen innovaatio on usein uudenlainen yhdistelmä useista jo olemassa olevista käytännöistä. Yleistä niille on eri alojen ja organisaatioiden rajojen ylittäminen ja aikaisemmin kohtaamattomien yksilöiden tai ryhmien yhteen saattaminen.\n\nSuomalaisia sosiaalisia innovaatioita hallinnon alalla ovat esimerkiksi eduskunnan tulevaisuusvaliokunta sekä naisten äänioikeus ja 40 prosentin kiintiö. Sosiaalipolitiikan ja terveyden alalla tehtyjä sosiaalisia innovaatioita ovat muun muassa taloyhtiöt, työeläkejärjestelmä, lasten päivähoito, isyysvapaa, äitiyspakkaus, sosiaalinen sekoittaminen asuntopolitiikassa, maksuton kouluateria, rikosten sovittelu, terveyskeskukset, äitiys- ja lastenneuvola ja Pohjois-Karjala-projekti. Myös koko maan kattava kirjasto ja peruskouluverkko, maksuton koulutus, opintotuki ja vapaa sivistystyö ovat tärkeitä suomalaisia sosiaalisia innovaatioita.\n\nHallinnollisten. sosiaalipoliittisten, terveyteen, sivistykseen ja kansalaisyhteiskuntaan liittyvien sosiaalisten innovaatioiden lisäksi voidaan tiettyjä keksintöjä pitää teknisinä sosiaalisina innovaatioina. Näitä ovat esimerkiksi avoimen lähdekoodin ja Wikipedia-yhteisöjen toimintatavat ja -kulttuuri. Myös viime vuosina yleistyneet, sosiaalisen median luomille mahdollisuuksille syntyneet tempauspäivät, kuten Ravintolapäivä ja Siivouspäivä voidaan luokitella teknisiksi sosiaalisiksi innovaatioiksi.\n\nHistoria \n\nSosiaalisen innovaation käsite yleistyi 1960-luvulla Isossa-Britanniassa ja Yhdysvalloissa osana kansalaisoikeusliikettä. Esimerkiksi englantilainen sosiologi ja poliitikko Michael Young käytti sosiaalisen innovaation käsitettä sellaisten perustamiensa organisaatioiden yhteydessä kuten avoin yliopisto ja Which? - kuluttajavalistusjärjestö. Suomessa sosiaalisten innovaatioiden puolesta on puhunut erityisesti Ilkka Taipale, joka tunnetaan muun muassa yhtenä Marraskuun liikkeen perustajana. Hänen toimittamansa teos 100 sosiaalista innovaatiota Suomesta (2006) on toiseksi eniten käännetty suomalainen kirja.\n\nSosiaalinen innovaatio voidaan nähdä myös uutena muotikäsitteenä sosiaalista kehitystä edistäville toimille. Esimerkiksi yhdysvaltalaista Benjamin Frankliniä, yleisen kirjaston ja vapaapalokunta-aatteen perustajana voidaan pitää yhtenä varhaisimmista, myös sosiaalisia innovaatioita kehitelleenä keksijänä. Myös osuuskuntatoiminnan isä, englantilainen Robert Owen mainitaan usein yhtenä varhaisimmista sosiaalisten innovaatioiden kehittelijänä. Toisaalta sosiaalisten innovaatioiden ajatus löytyy myös klassisten sosiologien kuten Karl Marxin, Max Weberin ja Émile Durkheimin teoksista.\n\nViime vuosina sosiaalisten innovaatioiden yhteydessä on puhuttu myös palvelumuotoilusta. Esimerkiksi Helsingin maailman designpääkaupunki vuoden aikana 2012 korostettiin kaupungin palvelutoiminnan kehittämisessä palvelumuotoilumenetelmien käyttöä.\n\nLähteet\n\nKirjallisuutta\n \n\nYhteiskuntatieteet\nSuunnittelu ja innovaatio"}
{"id": "139439", "url": "https://fi.wikipedia.org/wiki/Warner%20Robins", "title": "Warner Robins", "text": "Warner Robins on kaupunki Yhdysvaltojen Georgian osavaltiossa Houstonin piirikunnassa. Paikalla oli alun perin juna-asema ja myöhemmin kaupunki rakentui Robinsin lentotukikohdan viereen. Sen asukasluku oli vuoden 2010 väestönlaskennan mukaan 66 588.\n\nMaantiede\n\nWarner Robins sijaitsee Georgian osavaltiossa Houstonin piirikunnassa Maconin ja Peryn välissä suurin piirtein Georgian keskellä.\n\nHistoria\n\nEnnen nykyisen Warner Robinsinperustamista kaupungin alue kuului creek-intiaanien maihin. Creekit myivät osan maistaan Yhdysvalloille Indian Springsin sopimuksella vuonna 1821 ja uudelle alueelle perustettiin Houstonin piirikunta. Yhdysvaltain sisällissodan jälkeen alueen poikki rakennettiin rautatie, jonka Wellston-niminen asema oli nykyisen kaupungin alueella. Alue oli aina 1930-luvulle saakka pääosin maaseutua.\n\nYhdysvaltain asevoimat päätti rakennuttaa uuden sotilastukikohdan rautatien itäpuolelle kesäkuussa 1941. Seuraavien vuosien aikana paikalle rakennettiin tuhansia asuintaloja. Kasvava sotilaspiakkakunta sai uuden nimen prikaatinkenraali Augustine Warner Robinsin mukaan 1. syyskuuta 1942. Robinsin lentotukikohta työllisti toisen maailmansodanaikana 23 670 henkilöä. Henkilöstön määrä vähentyi muutamaan tuhanteen sodan jälkeen, mutta sitä kasvatettiin jälleen kylmän sodan kuumetessa.\n\nTalous\nKaupunki on rakentunut Robinsin lentotukikohdan varaan. Monet kaupungin asukkaista ovat entisiä asevoimien työntekijöitä, jotka ovat sittemmin jääneet asumaan seudulle. Kaupungissa tai sen lähistöllä toimii useita puolustusalan yrityksiä, kuten Boeing, Northrop Grumman, TRW Radio Systems ja SAIC.\n\nKotitalouksien keskimääräiset vuosittaiset ansiot Warner Robinsissa aikavälillä 2014–2018 olivat 50 954 USD ja henkilöä kohden 26 098 USD. 19,2 % väestöstä eli köyhyysrajan alapuolella.\n\nVäestö\nKaupungin asukasluku oli vuoden 2010 väestönlaskennan mukaan 66 588 ja vuoden 2019 arvion mukaan 77 617. Kaupungin asukkaista 51,6 % oli taustaltaan valkoisia (latinot pois lukien 46,2 %), 39,2 % afroamerikkalaisia, 7,9 % latinoja mistä tahansa rodusta ja 3,3 % aasialaisia. 10,8 % kaupungin asukkaista puhui kotonaan jotakin muuta kieltä kuin englantia ja 6,7 % kaupungin asukkaista oli syntynyt ulkomailla.\n\nLähteet\n\nAiheesta muualla \n\nGeorgian osavaltion kaupungit"}
{"id": "1632541", "url": "https://fi.wikipedia.org/wiki/Eschborn", "title": "Eschborn", "text": "Eschborn on kaupunki Main-Taunuksen piirikunnassa Hessenin osavaltiossa keskisessä Saksassa. Se on osa Reinin–Mainin konurbaatiota, ja kuuluu Frankfurt am Mainin läntiseen esikaupunkialueeseen. Eschborn koostuu varsinaisesta Eschbornista ja Niederhöchstadtista, jossa asuu noin kolmannes kaupungin väestöstä.\n\nMaantiede \n\nEschborn rajoittuu kaakossa Frankfurt am Mainin kaupunginosiin Sossenheimin ja Rödelheim. Etäisyys Eschbornista Frankfurtin keskustan Hauptwachelle on kahdeksan kilometriä kaakkoon. Pohjoisessa Eschborn rajoittuu Hochtaunuksen piirikuntaan. Frankfurtin lentoasema sijaitsee Eschbornin eteläpuolella.\n\nEschbornin pohjoisosassa on Niederhöchstadt, joka oli aiemmin itsenäinen kunta. Niederhöchstadt on kanta-Eschbornia maalaisempi. Sen asuinrakennuskanta koostuu erillistaloista ja yhden hengen talouksien osuus on pienempi. Niederhöchstadt oli aiemmin niin kutsuttu Straßendorf, jonka asutus oli ryhmittynyt selkeästi yhden kadun varrelle.\n\nHistoria \nEschbornin alueella on asuttu jo kivikaudella. Paikkakunnan nimi on kelttiläistä alkuperää, ja se mainitaan historiallisissa teksteissä ensi kerran vuonna 770 muodossa Aschenbrunne. Niederhöchstadt mainitaan ensi kerran 783. Asiakirja on myöhemmin keskiaikana koottu Lorschin koodeksi. Tuhoisa tulva koetteli paikkakuntaa 3. heinäkuuta 875 ja alueella käytiin Eschbornin taistelu 14. toukokuuta 1389. Eschborn kuului Kronbergin aatelissuvun läänityksiin (Reichslehen) keskiajalta aina vuoteen 1704, jolloin suku sammui. Läänitykset olivat osa Mainzin vaaliruhtinaskuntaa, joka kuului Pyhään saksalais-roomalaista keisarikuntaan.\n\nVanhan valtakunnan aika päättyi 1806 ja Eschborn liitettiin Nassaun herttuakuntaan, joka taasen liitettiin kokonaisuudessaan Preussiin 1866. Toisen maailmansodan jälkeen alueesta tuli osa uutta Hessenin osavaltiota. Eschborn sai rautatieyhteyden 1874, jolloin valmistui 9,5-kilometrinen Kronberger Bahn. Paikkakunta muuttui varsin lyhyessä ajassa talonpoikaiskylästä teollisuuskeskukseksi. Niederhöchstadt liitettiin Eschborniin 1971.\n\nEschbornin läpi kulkee niin kutsuttu Skulpturenachse Eschborn (Veistosakseli Eschborn), joka on ulkoilmaan tuotujen veistosten verkosto, ei niinkään suoralinjainen akseli.\n\nTalous ja liikenne \nEschborn on hyötynyt taloudellisesti Frankfurtin läheisyydestä. Kaupunki on vauras ja siellä on työpaikkoja huomattavasti enemmän kuin asukkaita. Työpaikat ovat palveluvaltaisia (rahoitus, IT, kaupankäynti).\n\nEschborn on Frankfurt am Mainin paikallisjunaliikenteen piirissä, asemia on kolme: Eschborn Süd, Eschborn ja Niederhöchstadt. Keskeisiä maanteitä ovat moottoritiet Bundesautobahn 66 ja Bundesautobahn 5, jotka risteävät kaupungin kaakkoispuolella.\n\nLähteet\n\nAiheesta muualla \nEschborn, Hessen, Saksa — Sunrise, Sunset and Daylength\n\nHessenin kunnat\nSaksan kaupungit"}
{"id": "1080453", "url": "https://fi.wikipedia.org/wiki/Taideyliopiston%20ylioppilaskunta", "title": "Taideyliopiston ylioppilaskunta", "text": "Taideyliopiston ylioppilaskunta (TaiYo / KonSt / ArtSU) aloitti virallisesti toimintansa vuoden 2013 alusta, jolloin Kuvataideakatemia, Sibelius-Akatemia ja Teatterikorkeakoulu yhdistyivät Taideyliopistoksi. Samalla myös kyseisten yliopistojen ylioppilaskunnat Kuvataideakatemian ylioppilaskunta (KUVYO), Sibelius-Akatemian ylioppilaskunta (SAY) ja Teatterikorkeakoulun ylioppilaskunta (TeYo) yhdistyivät Taideyliopiston ylioppilaskunnaksi. Uuden ylioppilaskunnan toimintaa käynnistettiin jo vuonna 2012 yliopistolain muuttamisesta annetun lain voimaanpanolain mukaisesti.\n\nJäsenet \nYlioppilaskunnan jäseniä ovat kaikki yliopiston opiskelijat, jotka on otettu opiskelijoiksi alempaan ja ylempään korkeakoulututkintoon johtaviin opintoihin tilauskoulutukseen osallistuvia opiskelijoita lukuun ottamatta. Ylioppilaskunnan hallitus voi hyväksyä jäseniksi myös muita yliopiston opiskelijoita.\n\nPäätöksenteko \nYliopistolain nojalla ylioppilaskunnan päätösvaltaa käyttävät hallitus ja edustajisto. Hallinto- ja toimeenpanovaltaa käyttää hallitus. Ylioppilaskunnan hallinnosta määrätään tarkemmin ylioppilaskunnan säännöissä, jotka edustajisto hyväksyy ja rehtori vahvistaa.\n\nTaideyliopiston ylioppilaskunnan ensimmäiset säännöt hyväksyttiin edustajiston kokouksessa 1.11.2012.\n\nEdustajisto \nYlioppilaskunnan ylintä päätösvaltaa käyttää 18-henkinen edustajisto, joka valitaan opiskelijoiden keskuudesta. Edustajiston puheenjohtajana toimii vuonna 2019 Eugenie van der Meulen, 1. varapuheenjohtajana Riikka Laurilehto ja 2. varapuheenjohtajana Laura Palanne.\n\nHallitus \nEdustajisto valitsee vuosittain hallituksen johtamaan ylioppilaskunnan toimintaa. Sääntöjen mukaan hallitukseen kuuluu vähintään kuusi ja enintään kymmenen jäsentä, mukaan lukien puheenjohtaja. Hallitukseen valitaan vähintään yksi jäsen kustakin Taideyliopiston akatemiasta, josta on useampi kuin yksi ehdokas.\n\nTaloustoimikunta \nTaloustoimikunta on ylioppilaskunnan neuvoa-antava toimielin, johon kuuluu sekä ylioppilaskunnan jäseniä että ulkopuolisia asiantuntijajäseniä.\n\nVapaan taiteen tila \nVapaan taiteen tila on opiskelijaprojektina syntynyt areena, jossa Taideyliopiston opiskelijat voivat järjestää omia näyttelyitä, esityksiä ja muita tapahtumia. Tila sijaitsee Sörnäisissa Katri Valan puiston läheisyydessä.\n\nUuden ylioppilaskunnan käynnistäminen \nUuden ylioppilaskunnan rakentamista koordinoimaan perustettiin vuoden 2012 alussa yhdistyvien ylioppilaskuntien yhteistyöelin Kuusikko, jonka jäseninä toimivat Kuvataideakatemian ylioppilaskunnan hallituksen puheenjohtaja Tiitus Petäjäniemi sekä pääsihteeri Tuukka Haapakorpi (6/2012 asti) / Inka Kynkäänniemi (6/2012 alkaen), Sibelius-Akatemian ylioppilaskunnan hallituksen puheenjohtaja Niilo Tarnanen sekä pääsihteeri Kirsi Marttinen (8/2012 asti) / Aaro Häkkinen (8/2012 alkaen) ja Teatterikorkeakoulun ylioppilaskunnan hallituksen puheenjohtaja Laura Lehtinen sekä edustajiston puheenjohtaja Eero Erkamo. Yhdistymisen projektipäällikkönä toimi Saara Hyrkkö, ja projektin tavoitteena oli luoda yhteisölliset, hallinnolliset ja toiminnalliset edellytykset uuden ylioppilaskunnan toiminnan käynnistymiselle.\n\nVuoden 2012 aikana toteutettiin useita yhteisötilaisuuksia, bileitä, taideprojekteja, kokouksia sekä ylioppilaskunnan ensimmäiset edustajistovaalit. Edustajistovaaleissa oli ehdolla 46 Taideyliopiston opiskelijaa, joista 21 valittiin edustajiston jäseniksi ja 21 varajäseniksi. Äänestysaktiivisuus vaaleissa oli 36 prosenttia. Poikkeuksellista vaaleissa oli se, että yliopistolla tapahtuneen sekaannuksen vuoksi yhdellä äänestysalueella oli käytössä virheelliset vaaliluettelot, minkä johdosta osa äänistä jouduttiin hylkäämään. Keskusvaalilautakunnan päätöksellä järjestettiin lisävaali.\n\nLähteet\n\nAiheesta muualla \n Taideyliopiston ylioppilaskunnan verkkosivut \n Vapaan taiteen tila \n\nYlioppilaskunnat\nTaideyliopisto"}
{"id": "587976", "url": "https://fi.wikipedia.org/wiki/Wehrmacht%20%28yhtye%29", "title": "Wehrmacht (yhtye)", "text": "Wehrmacht oli Yhdysvalloissa vuonna 1985 perustettu crossover thrash -yhtye. Yhtye julkaisi kaksi täysipitkää albumia; Shark Attack (1987) ja Biermacht (1989). Bändin sanoitukset käsittelevät kauhua ja olutta.\n\nKokoonpano \n Phillip Matos – laulu, basso\n John Duffy – kitara\n Marko Zorich – Kitara\n Shann Mortimer – basso\n Brian Lehfeldt – rummut\n\nDiskografia\n\nDemot \n 1985: Blow You Away Demo\n 1985: Rehearsal '85 Demo\n 1986: Beermacht Demo\n 1986: Death Punk Demo\n 1986: Live At Pine Street Theatre Livedemo\n\nAlbumit \n 1987: Shark Attack\n 1989: Biermächt\n\nDVD:t \n 2013: Wehrmacht Attack Los Angeles – live at the Key Club 23 February 2013 DVD\n\nYhdysvaltalaiset thrash metal -yhtyeet\nCrossover thrash -yhtyeet"}
{"id": "1627575", "url": "https://fi.wikipedia.org/wiki/Valentina%20Libertsova", "title": "Valentina Libertsova", "text": "Valentina Vasiljevna Libertsova (, s. 1957 Matšjärven kylä, Kotkatjärven maalaiskunta,  Aunuksen kansallinen piiri, Karjalan ASNT (nyk. Karjalan tasavalta), Neuvostoliitto) on karjalainen opettaja, runoilija ja kääntäjä. Hän kirjoittaa livvinkarjalakielisiä kirjoituksia ja runoja muun muassa Oma Mua -lehteen. Lisäksi hän on kääntänyt Marina Tsvetajevan, Larisa Rubalskajan ja Valentin Berestovan runoja.\n\nHän opiskeli opettajaksi ja työskenteli koulussa venäjän kielen ja kirjallisuuden opettajana. Vuodesta 2005 lähtien hän kirjoittanut runoja ja tarinoita äidinkielellään livviksi. Nykyään hän asuu Aunuksen kansallisen piirin Alavoisen kylässä. Vuonna 2012 hän sai Vladimir Brendojevin kirjallisuuspalkinnon.\n\nTeoksia\n Kylläl karjalakse paista…, Periodika, 2015. ISBN 978-5-88170-260-1. web-julkaisu (livvinkarjalaksi)\n\nLähteet\n\nKarjalankieliset kirjailijat\nKarjalaiset henkilöt\nVuonna 1957 syntyneet\nElävät henkilöt"}
{"id": "1375342", "url": "https://fi.wikipedia.org/wiki/Kobamamidi", "title": "Kobamamidi", "text": "Kobamamidi eli adenosyylikobalamiini (C72H100PN18O17Co) on B12-vitamiinin johdannaisiin kuuluva orgaaninen yhdiste. Kobamamidi esiintyy koentsyyminä useissa hapetus-pelkistysreaktioita, isomeroitumisia ja radikaalireaktioita katalysoivissa entsyymeissä. Yhdistettä voidaan käyttää anemian hoitoon..\nKobamamidin tunniste anatomis-terapeuttis-kemiallisessa lääkeluokituksessa on B03BA04.\n\nOminaisuudet ja rakenne \nHuoneenlämpötilassa kobamamidi on oranssinkeltaista kiteistä ainetta. Yhdiste liukenee veteen ja etanoliin, mutta ei esimerkiksi asetoniin. Molekyylissä koboltti esiintyy hapetusluvulla +III. Koboltti on sitoutunut koordinaatiosidoksilla neljään korriinirenkaan typpiatomiin, adenosyyliryhmään ja dimetyylibentsimidatsolirenkaaseen. Adenosyyliryhmä voi korvautua muilla ligandeilla esimerkiksi syanoryhmällä, jolloin muodostuu syanokobalamiinia tai vedellä, jolloin muodostuu hydroksikobalamiinia. Adenosyyliryhmän irrotessa voi myös muodostua radikaali.\n\nKobamamidi entsyymien koentsyyminä \nKobamamidi toimii koentsyymeinä entsyymeissä, jotka katalysoivat isomeroitumisia, hapetus-pelkistysreaktioita ja radikaalireaktioita. Esimerkkejä hapetus-pelkistysreaktioita katalysoivista kobamamidista riippuvaisista entsyymeistä ovat glyserolidehydrataasi ja muut diolidehydraasit, jotka muodostavat dioleista hydroksialdehydejä. Useat kobamamidista riippuvaiset entsyymit katalysoivat reaktioita, joissa on radikaalivälivaiheita. Tällaisia ovat esimerkiksi metyylimalonyylikoentsyymi-A-mutaasi, etanoliamiiniammoniakkilyaasi, lysiini-5,6-aminomutaasi sekä eräiden bakteerien ribonukleotidireduktaasi.\n\nLähteet\n\nAiheesta muualla \nPubChem: Cobamamide \nHuman Metabolome Database: Adenosylcobalamin \nFooDB: Adenosylcobalamin \nKyoto Encyclopedia of Genes and Genomes (KEGG): Adenosylcobalamin \nChemBlink: Cobamamide \n\nBiomolekyylit"}
{"id": "125479", "url": "https://fi.wikipedia.org/wiki/Vanginvartija", "title": "Vanginvartija", "text": "Vanginvartija on henkilö, joka työskentelee vankilassa. Vanginvartijat pitävät huolen siitä, että vankilan yleinen järjestys sekä turvallisuus säilyy, ja vangit pysyvät laitoksessa. Suomessa vanginvartijat ovat valtion palveluksessa olevia virkamiehiä.\n\nVanginvartijalta odotetaan hyvää fyysistä ja henkistä kuntoa. Vanginvartijan on näytettävä hyvää esimerkkiä vangeille. Suomessa vankeinhoidon perustutkinto on ammatillinen koulutus vankiloiden valvonta- ja ohjaustehtäviin. Tutkinnon laajuus on 53 opintoviikkoa ja siihen kuuluu opintoja Rikosseuraamusalan koulutuskeskuksessa (RSKK) (entinen Vankeinhoidon koulutuskeskus) sekä käytännön opintoja ja työharjoittelua vankiloissa.\n\nVartijan työtä ohjaavat vankeinhoidon lainsäädäntö, määräykset ja ohjeet. Valtion virkamiehenä hän noudattaa työssään yleisiä hallinto-oikeudellisia periaatteita ja virkamiehiä koskevia erityissäännöksiä. Yksityiskohtainen vartijan toimenkuva kerrotaan laitoksen työjärjestyksessä.\n\nSuuri osa vartijan tehtävistä on laitoksen päivittäisestä toiminnasta huolehtimista, valvontaa ja vangin selviytymisen tukemista. Vartija ohjaa laitostoimintojen sujumista, kuten aamutoimia, ruokailua, työntekoa, opiskelua, siivousta ja kuljetuksia. Vartijan tehtävät liittyvät erityisesti täytäntöönpanon turvaamiseen ja järjestyksen ylläpitämiseen. Vartija tarkastaa vangit, heidän käytössään olevat tilat sekä asunto-osastot ja työpisteet. Vartioinnin ja valvonnan luonne ja määrä vaihtelevat laitoksittain. Monissa laitoksissa vartija osallistuu myös toiminnan ohjaamiseen työverstailla, kuntoutuksessa ja vankien vapaa-aikana. Vartijoita työskentelee myös terveydenhuollon ja koulutuksen alueilla, esimerkiksi vankilan poliklinikalla, kirjastossa tai koulussa. Vartijat tekevät useimmiten vuorotyötä.\n\nVartija vastaanottaa vangit laitokseen ja perehdyttää heidät. Hän neuvoo, valvoo ja ohjaa asunto-osastolla olevia vankeja. Vankilan työntekijöistä vartija on eniten vuorovaikutuksessa vangin kanssa. Vartija kuljettaa vangit laitoksen ulkopuolelle, muun muassa oikeusistuimiin, sairaalaan ja tarvittaessa toimii saattajana poistumisluvalla. Vartija valvoo vangin ja hänen omaistensa tapaamisia. Hän ohjaa ja opastaa vankilaan tulevia viranomaisia, vapaaehtoistyöntekijöitä ja muita yksityisiä henkilöitä sekä huolehtii osaltaan siitä, että vierailun tarkoitus toteutuu.\n\nVartijan tehtävät voidaan jaotella seuraaviin osa-alueisiin: \n turvallisuustehtävät \n neuvonta ja ohjaus \n huolenpitotehtävät\n\nRikosseuraamuslaitoksen vartijan tehtäväkuva on muuttunut entistä monipuolisemmaksi ja vartijalla on yhä tärkeämpi rooli rangaistusajan suunnitelman toteuttamisessa ja kaikissa vangin päivittäiseen elämään liittyvissä kysymyksissä. Vartijan henkilökohtainen panos ja vastuu vankia koskevissa ratkaisuissa korostuu, minkä lisäksi vartija osallistuu moniammatillisiin tiimeihin.\n\nAiheesta muualla \n\nTurvallisuusalan ammatit"}
{"id": "1182295", "url": "https://fi.wikipedia.org/wiki/Gerd", "title": "Gerd", "text": "Gerd on Saksassa ja Alanko­maissa miehen, mutta pohjois­maissa \nnaisen etunimi.  Miehen nimenä se on lyhentymä nimestä Gerhard. Pohjoismaisena naisen nimenä se sitä vastoin johtuu muinaisskandinaavisesta sanasta garðr, joka merkitsee aitausta. Skandinaavisessa mytologiassa Gerd oli hedelmällisyyden jumalatar, Freyrin puoliso.\n\nSuomessa nimi Gerd on Digi- ja väestötietoviraston tietojen mukaan annettu vuoden 2019 loppuun mennessä noin 130 miehelle ja noin 470 naiselle. Gerdin nimipäivä on suomen­ruotsalainen kalenterin mukaan 1. elokuuta\n\nTunnettuja Gerdejä\n\nNaisia \n\n Gerd Brantenberg (s. 1941), norjalainen opettaja, feministi ja kirjailija\n Gerd Hagman (1919–2011), ruotsalainen näyttelijä \n Gerd Kristiansen (s. 1955), norjalainen ammattiyhdistysjohtaja\n Gerd-Liv Valla (s. 1948), norjalainen ammattiyhdistysjohtaja, poliitikko ja ministeri\n\nMiehiä \n\n Gerd Albrecht (1935–2014), saksalainen kapellimestari \n Gerd Binnig (s. 1947), saksalainen fyysikko, Nobelin fysiikanpalkinnon saaja\n Gerd Bonk (1951–2014), saksalainen painonnostaja   \n Gerd Dicke (s. 1928), saksalainen katolinen piispa \n Gerd Faltings (s. 1954), saksalainen matemaatikko\n Gerd Gigerenzer (s. 1947), saksalainen psykologi\n Gerd Hessler (s. 1948), saksalainen maastohiihtäjä\n Gerd Hornberger (1910–1988), saksalainen pikajuoksija \n Gerd Kanter (s. 1979), virolainen kiekonheittäjä ja olympiavoittaja\n Gerd Kühr (s. 1952), itävaltalainen säveltäjä ja kapellimestari \n Gerd Müller (1945–2021), saksalainen jalkapalloilija \n Gerd von Rundstedt (1875–1953), saksalainen sotamarsalkka\n Gerd Siegmund (s. 1973), saksalainen mäkihyppääjä \n Gerd Strantzen (1897–1958), saksalainen maahockeypelaaja\n Gerd Truntschka (s. 1958), saksalainen jääkiekkoilija  \n Gerd Weber (s. 1956), saksalainen jalkapalloilija \n Gerd Wessig (s. 1959), saksalainen korkeushyppääjä ja olympiavoittaja\n Gerd Wiltfang  (1946–1997), saksalainen kilparatsastaja ja olympiavoittaja\n\nLähteet\n\nAiheesta muualla \n\nEtunimet"}
{"id": "1470910", "url": "https://fi.wikipedia.org/wiki/Maljasalmen%20kaivos", "title": "Maljasalmen kaivos", "text": "Maljasalmen kaivos oli Outokummussa sijainnut Suomen Mineraali Oy:n asbestikaivos joka oli toiminnassa 1943–1953. Kaivoksesta louhittiin antofyliittiasbestia. Kaivos sijaitsi Mineraalintien varrella noin 10 kilometriä kaakkoon suuremmasta Paakkilan asbestikaivoksesta.\n\nKaivoksesta louhittiin sen toiminta-aikana noin 50 000 tonnia malmia, rikastushiekkaa syntyi 10 000 tonnia ja sivukiveä 20 000 tonnia. Kaivosalueella on kaksi kapean kannaksen erottamaa nykyisin veden täyttämää louhosta, 300 neliömetrin jätekivikasa ja 200 × 50 metrin laajuinen jätehiekka-alue. Kaivoksen jätemateriaalia ajettiin myös kaivokselle johtavaan Mineraalintiehen. Jätekivi- ja jätehiekka-alueet on peitetty ja maisemoitu 2000-luvun alkupuolella.\n\nLähteet \n\nSuomen kaivokset\nOutokumpu"}
{"id": "1568005", "url": "https://fi.wikipedia.org/wiki/Bellin%20luvut", "title": "Bellin luvut", "text": "Bellin luvut osoittavat kombinatoriikassa, kuinka monella tavalla äärellinen joukko voidaan osittaa. \n\nBellin lukuja matemaatikot ovat tutkineet 1800-luvulta lähtien, mutta jo sitä ennen ne tunnettiin keskiajan Japanissa. Nimensä ne kuitenkin ovat saaneet Eric Temple Bellin mukaan, joka tutki niitä 1930-luvulla – hyvä esimerkki Stiglerin laista, jonka mukaan keksintöjä ei koskaan nimetä alkuperäisen keksijänsä mukaan.\n\nBellin numeroille käytetään merkintää Bn, missä n on kokonaisluku, vähintään nolla. Bellin lukujen jono alkaa luvuilla B0 = 1 ja = B1 = 1. Ensimmäiset Bellin luvut ovat \n1, 1, 2, 5, 15, 52, 203, 877, 4140, ... .\nBellin luku Bn osoittaa, kuinka monella tavalla n-alkioinen joukko voidaan osittaa, tai yhtä­pitävästi, kuinka monta ekvivalenssirelaatiota siinä voidaan määritellä.  Luku Bn osoittaa myös, kuinka monella tavalla n-säkeisen runon säkeet voidaan ryhmitellä siten, että samaan ryhmään kuuluvat säkeet ovat loppu­soinnussa keskenään.\n\nToisessa yhteydessä Bellin luvut esiintyvät myös toden­näköisyys­jakaumien momentteina. Erityisesti Bn on sen Poissonin jakauman n:s momentti, jonka odotusarvo on 1.\n\nJoukon ositukset \n\nYleisesti Bn on n-alkioisen joukon ositusten lukumäärä. Joukon S ositus määritellään joukoksi ei-tyhjiä, toisistaan erillisiä S:n osajoukkoja, joiden unioni on S. Esimerkiksi B3 = 5, koska kolmialkioinen joukko {a, b, c} voidaan osittaa viidellä eri tavalla:\n\n{ {a}, {b}, {c} }\n{ {a}, {b, c} }\n{ {b}, {a, c} }\n{ {c}, {a, b} }\n{ {a, b, c} }.B0 on 1, koska tyhjä joukko voidaan osittaa vain yhdellä tavalla. Kuten edellä oleva merkintä osoittaa, osituksessa ei ole merkitystä sillä, missä järjestyksessä osajoukot luetellaan eikä sillä, missä järjestyksessä kunkin osajoukin alkiot luetellaan. Toisin sanoen seuraavat ositukset käsitetään samaksi:\n{ {b}, {a, c} }\n{ {a, c}, {b} }\n{ {b}, {c, a} }\n{ {c, a}, {b} }.\n\n Bellin kolmio \n\nBellin luvut voidaan helposti laskea muodostamalla niin sanottu Bellin kolmio. SItä sanotaan myös Aitkenin taulukoksi tai Peircen kolmioksi Alexander Aitkenin ja Charles Sandersin mukaan.\n\nKolmio muodostetaan seuraavasti:\n Aloitetaan luvusta 1. Se yksinään muodostaa kolmion ylimmän (nollannen) rivin.()\n Aloitetaan uusi rivi siten, että edellisen rivin viimeinen luku kopioidaan uuden rivin ensimmäiseksi luvuksi. (, missä r on (i-1):nnen rivin viimeinen luku)\n Luvut, jotka eivät ole rivin ensimmäisenä, muodostetaan laskemalla yhteen edellisessä sarakkeessa samalla ja edellisellä rivillä olevat luvut, toisin sanoen välittömästi luvun vasemmalla puolella oleva sekä yläviistossa vasemmalla puolella oleva luku:   \n Kohta 3 toistetaan, kunnes rivillä on yksi luku enemmän kuin edellisellä rivillä (eli kunnes )\n Tämän jälkeen aloitetaan jälleen uusi rivi kopioimalla edellisen rivin viimeinen luku uuden rivin ensimmäiseksi.\n Kunkin rivin ensimmäinen luku on tämän rivin Bellin luku. ()\n\nSeuraavassa ovat seitsemän ensimmäistä tällä tavoin konstruoitua riviä:\n\n   1\n   1   2\n   2   3   5\n   5   7  10  15\n  15  20  27  37  52\n  52  67  87 114 151 203\n 203 255 322 409 523 674 877\n\nBellin luvut ovat sekä kolmion vasemmassa että oikeassa laidassa. Jokainen luku Bn on sekä n:nnen rivin alussa että n-1:nnen rivin lopussa (kun kolmion ylälaidassa oleva rivi, jossa on vain luku 1, lasketaan nollanneksi riviksi). Esimerkiksi luku B5''=52 on sekä neljännen rivin lopussa että viidennen rivin alussa.\n\nLähteet \n https://www.geeksforgeeks.org/bell-numbers-number-of-ways-to-partition-a-set/\n\nViitteet\n\nAiheesta muualla \nTytti Järvinen: Joukkojen osituksesta, Helsingin yliopisto, Matematiikan ja tilastotieteen laitos, Pro gradu -tutkielma, Maaliskuu 2016 (pdf)\n\nLukujonot"}
{"id": "1756923", "url": "https://fi.wikipedia.org/wiki/Cole%20Palmer", "title": "Cole Palmer", "text": "Cole Palmer (s. 6. toukokuuta 2002, Manchester) on englantilainen jalkapalloilija, joka edustaa Chelseaa ja Englannin alle 21-vuotiaiden maajoukkuetta hyökkäävänä keskikenttäpelaajana. Palmer on 189 senttimetriä pitkä, vasenjalkainen ja hän painaa 74 kg. Chelseassa hänellä on sopimus vuoden 2030 kesään asti. \n\nPalmer on Manchester Cityn kasvatti, ja hän pelasi seuran edustusjoukkueessa 41 ottelua, joissa hän teki kuusi maalia. Debyyttinsä edustusjoukkueessa hän teki cup-ottelussa Burnleya vastaan syyskuussa 2020. Hän pelasi Cityssä kaikkiaan 19 Englannin Valioliigan ottelua ja kahdeksan ottelua Mestarien liigassa.\n\nEnglannin alle 21-vuotiaiden maajoukkueessa Palmer on pelannut 14 ottelua, joissa hän on tehnyt viisi maalia: Kosovoa, Sloveniaa, Saksaa, Israelia ja Luxemburgia vastaan. Hän oli voittamassa ikäluokan Euroopan-mestaruutta 2023. Kesäkuussa 2023 Transfermarkt arvioi Palmerin arvon olleen 15 miljoonaa euroa.\n\nSaavutukset \nPäivitetty 19. syyskuuta 2023.\n\nManchester City \n\n Valioliiga: 2021–2022 ja 2022–2023\n Mestarien liiga: 2022–2023\n FA Cup: 2022–2023\n Liigacup: 2020–2021\n UEFA Super Cup: 2023\n\nEnglanti U21 \n Alle 21-v. Euroopan-mestaruus 2023\n\nLähteet\n\nAiheesta muualla \n Palmer Manchester Cityn sivuilla\n\nEnglantilaiset jalkapalloilijat\nVuonna 2002 syntyneet"}
{"id": "367254", "url": "https://fi.wikipedia.org/wiki/Serbske%20Nowiny", "title": "Serbske Nowiny", "text": "Serbske Nowiny on yläsorbin kielellä viidesti viikossa julkaistava sanomalehti. Lehteä alettiin julkaista vuonna 1920, mutta vuonna 1937 natsi-Saksassa se pantiin kieltoon. Vuonna 1947 sen julkaisua jatkettiin uudella nimellä Nowa Doba, ja vuonna 1990 lehden nimi muutettiin takaisin Serbske Nowinyksi. Sanomalehti toimii puolestapuhujana sorbeille kaksikielisellä Lausitzin alueella Saksassa edistäen sorbin kielen käyttöä ja kehitystä. Serbske Nowiny -lehteä julkaisee sorbinkielinen kustantamo Ludowe Nakładnistwo Domowina. Samainen kustantamo julkaisee myös Nowy Casnik -lehteä alasorbin kielellä.\n\nLähteet\n\nSaksalaiset sanomalehdet"}
{"id": "1521456", "url": "https://fi.wikipedia.org/wiki/Rekolan%20seurakunta", "title": "Rekolan seurakunta", "text": "Rekolan seurakunta on seurakunta Vantaalla. Seurakunta kuuluu Helsingin hiippakunnassa Vantaan rovastikuntaan ja on osa Vantaan seurakuntayhtymää. Kirkkoherrana toimii Laura Maria Latikka. Vuonna 2018 seurakunnassa oli 12 749 jäsentä.\n\nPapisto \nSeuraavat henkilöt ovat toimineet Hämeenkylän seurakunnan kirkkoherroina:\n 2007–2013: Mikko Matikainen\n 2013–2014: vt. Juha Ropponen\n 2014–2021: Laura Maria Latikka\n 2021→ Satu-Elina Ansas\n\nLähteet \n\nRekola\nVantaan evankelis-luterilaiset seurakunnat"}
{"id": "762640", "url": "https://fi.wikipedia.org/wiki/Werner%20Wiskari", "title": "Werner Wiskari", "text": "Werner M. Wiskari (16. toukokuuta 1918 Michigan – 8. joulukuuta 2008 Wakefield, Charlestown, Rhode Island, Yhdysvallat) oli amerikansuomalainen toimittaja, joka työskenteli The New York Times -lehden palveluksessa lähes 40 vuotta. Hänen isänsä oli Jääskestä Etelä-Karjalasta kotoisin ollut, Yhdysvaltoihin muuttanut pastori Matti Wiskari. Wernerin äiti oli kotoisin Nokialta.\n\nWiskari palveli toisen maailmansodan aikana Yhdysvaltain laivastossa Tyynellämerellä. Sodan päätyttyä hän opiskeli Columbian yliopistossa ja tuli toimittajaksi The New York Times -lehden palvelukseen 1948. Vuosina 1958–1964 Wiskari toimi lehden Pohjois-Euroopan-kirjeenvaihtajana Tukholmassa, jossa hän myös selosti, kuka sai kulloisenkin vuoden Nobelin palkinnon.\n\nTässä vaiheessa hän perehtyi myös Suomen asioihin ja raportoi Yhdysvaltoihin niin kutsutuista yöpakkasista syksyllä 1958, noottikriisistä syksyllä 1961 ja muista kansainvälistä huomiota herättäneistä tapahtumista. Niinpä silloinen eduskunnan puhemies ja pääministeri Karl-August Fagerholm ristikin Wiskarin ”pahanilmanlinnuksi”, koska hänen mielestään Wiskari ilmestyi Helsinkiin aina kun jotakin ikävää oli tapahtumassa. \n\nVuonna 1959 Wiskari oli ensimmäinen ulkomainen kirjeenvaihtaja, jolle presidentti Urho Kekkonen myönsi virallisen haastattelun. Wiskari kävi Helsingissä useita kertoja vielä sen jälkeen, kun New York Times oli lakkauttanut asemapaikkansa Tukholmassa, ja miltei jokaisella Helsingin-käynnillään hän pistäytyi myös Tamminiemessä. Max Jakobsonin mukaan Wiskarissa yhdistyivät yhdysvaltalainen tutkiva journalismi ja suomalainen itsepäisyys ja tämän ansiosta Wiskari sai selville paljon sellaista, mitä ei ollut tarkoitettu julkisuuteen.\n\nWiskari siirtyi New York Timesin ulkomaantoimitukseen 1968 ja oli muun muassa mukana valmistelemassa Yhdysvaltain Vietnamin sotaan joutumista selvittäneitä Pentagonin papereita julkaistavaksi.\n\nWiskari kirjoitti jo kesällä 1979 presidentti Urho Kekkosen kärsivän muistikatkoksista. Hänen mukaansa Yleisradio leikkasi uutiskatsauksista pois kohdat, joissa presidentti takelteli pitäessään valmistelemattomia puheita. Suomen tiedotusvälineissä asiasta vaiettiin ja se tuli julkisuuteen vasta elokuussa 1981 presidentin Islannin-matkan jälkeen. \n\nWiskarin raportoi myös Iranin ja Irakin välisestä sodasta 1980-luvulla.\n\nWiskari jäi eläkkeelle 1984 ja asettui asumaan Charlestowniin Rhode Islandiin. Kokemuksistaan Pohjois-Euroopan kirjeenvaihtajana hän kirjoitti tarinakokoelman Bad Weather Bird (suom. Pahanilmanlintu).\n\nWiskari osallistui myös kotikaupunkinsa Charlestownin kunnallispolitiikkaan demokraattien riveistä.\n\n\nTeoksia \n Werner Wiskari: Pahanilmanlintu. (Bad Weather Bird.) Suomentanut Seppo Hyrkäs. Porvoo: WSOY, 1987. ISBN 951-0-13307-8.\n\nLähteet \n Werner Wiskarin muistokirjoitus. The New York Times 30.12.2008.\n Max Jakobson: Isänmaan pelastaja vai katala Faust? Juhani Suomen kirjan Umpeutuva latu. Urho Kekkonen 1976-1981.  Arvostelu. Helsingin Sanomat 31.8.2000.\n Jakobson, Max: Vallanvaihto: Havaintoja ja muistiinpanoja vuosilta 1974–92. Helsinki: Otava, 1992. ISBN 951-1-12288-6.\n Jakobson, Max: Pelon ja toivon aika: 20. vuosisadan tilinpäätös II. Helsinki: Otava, 2001. ISBN 951-1-16581-X.\n\nViitteet\n\nYhdysvaltalaiset toimittajat\nAmerikansuomalaiset henkilöt\nVuonna 1918 syntyneet\nVuonna 2008 kuolleet"}
{"id": "287912", "url": "https://fi.wikipedia.org/wiki/Hilarie%20Burton", "title": "Hilarie Burton", "text": "Hilarie Ross Burton (s. 1. heinäkuuta 1982 Sterling Park, Virginia, Yhdysvallat) on yhdysvaltalainen näyttelijä, joka tunnetaan muun muassa roolistaan Peyton Sawyerina televisiosarjassa Tunteet pelissä. Burton on myös toiminut VJ:nä MTV:llä.\n\nBurton on seurustellut vuodesta 2009 lähtien näyttelijä Jeffrey Dean Morganin kanssa. Parilla on maaliskuussa 2010 syntynyt poika.. Vuonna 2018 pari sai tytön, ja he menivät naimisiin vuonna 2019.\n\nFilmografia\n\nDawson’s Creek (2002) – VJ (Jakso 512)\nOur Very Own (2005) – Bobbie Chester\nNormal Adolescent Behavior (2007) – Ryan\nThe List (2007) – Jo Johnston\nSolstice (2008) – Alicia\nTunteet pelissä (One Tree Hill) – Peyton Sawyer (94 jaksoa 2003–2008)\nMehiläisten salaisuudet (The Secret Life of Bees, 2008) – Deborah Owens\nKovat kaulassa (White Collar) – Sara Ellis (25 jaksoa 2010–2013)\nExtant – Anna Schaefer (6 jaksoa 2015)\n\nLähteet\n\nAiheesta muualla\n\n \n Hilarie France – ranskalainen fanisivusto  \n\nYhdysvaltalaiset näyttelijät\nVuonna 1982 syntyneet\nElävät henkilöt"}
{"id": "976423", "url": "https://fi.wikipedia.org/wiki/Rimantas%20Norvila", "title": "Rimantas Norvila", "text": "Rimantas Norvila (s. 2. joulukuuta 1957) on liettualainen roomalaiskatolinen piispa. Hänet vihittiin papiksi Kaunasin arkkihiippakuntaan 24. helmikuuta 1991 ja nimitettiin sen vihkipiispaksi sekä Castrumin titulaaripiispaksi 28. toukokuuta 1997. Piispaksi vihkiminen seurasi 29. kesäkuuta. Pääkonsekraattorina toimi Sigitas Tamkevičius, jota avustivat Audrys Juozas Bačkis ja Vladas Michelevičius.\n\nNorvila sai nimityksen Vilkaviškisin hiippakunnan piispaksi 5. tammikuuta 2002.\n\nLähteet \n\nLiettualaiset papit\nKatoliset piispat\nVuonna 1957 syntyneet\nElävät henkilöt"}
{"id": "1008460", "url": "https://fi.wikipedia.org/wiki/K%C5%8Dtar%C5%8D%20Sakurai", "title": "Kōtarō Sakurai", "text": "Kōtarō Sakurai (; s. 29. kesäkuuta 1994 Tokio) on japanilainen moottoriurheilija.\n\nSakurai aloitti Karting-uransa 9-vuotiaana vuonna 2003. Hän voitti useita Junior Kart -kilpailuja. Hän ajoi Kartingia suurimman osan kotimaassaan Japanissa, mutta kilpaili myös Australiassa. Vuonna 2010 Sakurai ajoi Formula BMW Pacific-sarjassa sijoittuen sarjan kahdeksanneksi. Vuonna 2011 Sakurai kilpaili Britannian Formula 3-sarjassa jossa hän voitti Britannian National Class mestaruuden. Hän ajoi samana vuonna Toyota Racing Series-sarjassa sijoittuen sarjan 14:ksi ja European F3 Open-sarjassa ajaen kaksi kilpailua. Vuonna 2012 Sakurai kilpaili GP3-sarjassa Status Grand Prix-tallin kuljettajana kuusi kilpailua saavuttamatta pisteitä. Hän ajoi myös kaksi kilpailua Auto GP World Series -sarjassa saavuttaen kuusi pistettä. Kaudella 2013-2014 Sakurai ajoi MRF Challenge Formula 2000 -sarjaa.\n\nGP3-tulokset\n\nLähteet\n\nGP3-kuljettajat\nJapanilaiset autourheilijat\nVuonna 1994 syntyneet\nElävät henkilöt"}
{"id": "1221755", "url": "https://fi.wikipedia.org/wiki/The%20Lords%20of%20the%20New%20Church%20%28albumi%29", "title": "The Lords of the New Church (albumi)", "text": "The Lords of the New Church on rockyhtye The Lords of the New Churchin esikoislevy vuodelta 1982.\n\nKappaleet\n\nKokoonpano \n Stephen J. Bator – laulu\n Brian James – kitara, taustalaulu\n Tregunna – basso, taustalaulu\n Nick Turner – rummut\n Matt Irving – syntetisaattori\n Simon Lloyd – torvet\n Steve Thompson – torvet\n\nArviot \n Allmusic:\n\nAiheesta muualla \n The Lords of the New Church discogs.com -sivustolla\n\nLähteet \n\nVuoden 1982 esikoisalbumit\nThe Lords of the New Churchin albumit"}
{"id": "1627175", "url": "https://fi.wikipedia.org/wiki/Unescon%20maailmanperint%C3%B6kohteet%20Azerbaid%C5%BEanissa", "title": "Unescon maailmanperintökohteet Azerbaidžanissa", "text": "Unesco on nimennyt Azerbaidžanissa kolme kohdetta maailmanperintöluetteloon.\n\nMaailmanperintökohteiden sijainti\n\nMaailmanperintökohteet\n\nLähteet"}
{"id": "1672006", "url": "https://fi.wikipedia.org/wiki/Cesiumnitraatti", "title": "Cesiumnitraatti", "text": "Cesiumnitraatti (CsNO3) on cesium- ja nitraatti-ionien muodostama epäorgaaninen ioniyhdiste. Yhdistettä voidaan käyttää cesiumin, cesiumin yhdisteiden ja erikoislasien valmistukseen sekä pyrotekniikassa.\n\nOminaisuudet, valmistus ja käyttö\nHuoneenlämpötilassa cesiumnitraatti on valkoista tai väritöntä kiteistä ainetta. Yhdiste on polymorfista ja huoneenlämpötilassa stabiili kidemuoto on alkeiskopiltaan trigonaalinen. Rakenne muuttuu kuumennettaessa 160 °C:n lämpötilaan tai hyvin korkeissa paineissa. Cesiumnitraatti liukenee hyvin veteen ja liukoisuus kasvaa lämpötilan kasvaessa. Aine liukenee myös muutamiin orgaanisiin liuottimiin kuten etanoliin ja asetoniin. Cesiumnitraatti on muiden nitraattien tavoin voimakas hapetin.\n\nCesiumnitraattia valmistetaan neutraloimalla cesiumhydroksidia typpihapolla tai cesiumkloridin ja väkevän typpihapon reaktiolla. \nCsOH + HNO3 → CsNO3 + H2O\n\nCesiumnitraatin fraktioivaa kiteytystä käytetään erottamaan cesium muista alkalimetalleista. Yhdisteestä valmistetaan muita cesiumyhdisteitä ja optisia laseja. Aineella on käyttöä myös pyrotekniikassa.\n\nLähteet\n\nCesiumyhdisteet\nNitraatit"}
{"id": "1308689", "url": "https://fi.wikipedia.org/wiki/Niklas%20Colliander", "title": "Niklas Colliander", "text": "Niklas Colliander (s. 7. tammikuuta 1985 Vantaa) on suomalainen entinen maastohiihtäjä, joka edusti Vantaan Hiihtoseuraa.\n\nKansainväliset kilpailut \n\nColliander kilpaili maailmancupissa ensimmäisen kerran 10. maaliskuuta 2007, kun hän oli Lahden vapaan hiihtotavan sprintissä 69:s. Maailmancupin pisteille Colliander hiihti ensimmäisen kerran 16. tammikuuta 2009 ollen Vancouverin perinteisen hiihtotavan sprintissä 26:s. Hän ylsi pisteille kaikkiaan neljässä osakilpailussa. Parhaimmillaan Colliander oli kahdeksas Drammenin perinteisen hiihtotavan sprintissä 11. maaliskuuta 2010. Collianderin viimeiseksi kilpailuksi maailmancup-tasolla jäi joulukuun 2012 Kuusamon Nordic Opening, jossa hänen sijoituksensa kokonaistuloksissa oli 69:s.\n\nSkandinavia Cupissa Colliander saavutti yhden kakkossijan perinteisen hiihtotavan sprintissä Nesissä 21. tammikuuta 2012. Kolmanneksi hän sijoittui kolme kertaa: perinteisen hiihtotavan sprintissä Keuruulla 3. tammikuuta 2009 ja Vuokatissa 19. joulukuuta 2009 sekä 15 kilometrin perinteisen hiihtotavan kilpailussa Albussa 12. helmikuuta 2012. FIS Marathon Cupissa Colliander sijoittui kahdesti kymmenen parhaan joukkoon ollen kahdeksas sekä Finlandia-hiihdossa 26. helmikuuta 2011 että Tartu Maratonilla 17. helmikuuta 2013.\n\nSM-kilpailut \n\nSM-kilpailuissa Colliander saavutti kaksi mitalia henkilökohtaisilla matkoilla. Hän oli 50 kilometrin perinteisen hiihtotavan kilpailussa toinen Imatralla 2012 ja kolmas Kontiolahdella 2010. Vantaan Hiihtoseuran joukkueessa Colliander saavutti SM-kultaa viestissä 2012 yhdessä Janne Monosen, Olli Hiidensalon ja Matti Heikkisen kanssa. Colliander oli kilpailussa avausosuuden nopein.\n\nUran jälkeen \n\nColliander ilmoitti siirtyvänsä pitkille kilpailumatkoille jäätyään ulos Val di Fiemmen MM-kilpailujen 2013 joukkueesta. Hän kärsi sydänvaivoista loppukauden aikana ja lopetti uransa 28-vuotiaana keväällä 2013. Colliander toimi Vantaan SM-hiihtojen 2014 kisaisäntänä. Hiihtouransa jälkeen Colliander siirtyi Vuokatin Viini Oy:n yrittäjäksi isänsä Nils Collianderin tilalle.\n\nLähteet \n\nSuomalaiset maastohiihtäjät\nVuonna 1985 syntyneet\nElävät henkilöt"}
{"id": "1578466", "url": "https://fi.wikipedia.org/wiki/Alkalikiviainesreaktio", "title": "Alkalikiviainesreaktio", "text": "Alkalikiviainesreaktio eli AKR (englanniksi alkali-aggregate reaction, AAR) on kemiallinen reaktio, jossa kiviaineksen tietyt mineraalit sekä sementtikiven huokosveden alkalit ja hydroksyyli-ionit reagoivat keskenään aiheuttaen betonin rapautumista. Reaktiossa syntyy reaktiotuotteena alkaligeeliä. Alkaligeeli imee herkästi vettä ympäristöstään, jonka seurauksena se alkaa paisua.  Alkaligeelin paisumisen tuloksena betoniin aiheutuu sisäisiä jännityksiä, jotka voivat aiheuttaa betonin halkeilua. Lisäksi alkaligeeliä voi alkalikiviainesreaktion seurauksena myös tihkua sekä saostua betonin pintaan.\n\nMikäli betoni on erittäin huokoista tai siinä on halkeamia, voivat ulkoisista lähteistä tulevat alkalit lisätä alkaligeelin paisumista. Ulkoisia alkalilähteitä ovat yleensä suolat, joita käytetään liukkauden torjunnassa, pohjavesi, merivesi sekä teollisuusprosesseissa käytetty vesi.\n\nReaktion aiheuttamaa halkeilua ei välttämättä silmämääräisesti huomaa. Kuitenkin tarpeeksi pitkälle edettyään sen voi huomata betonin pinnassa olevasta verkkomaisesta tai epäsäännöllisestä halkeilusta. Kun reaktio on edennyt pitkälle, saattaa se betonin sisällä olla jo niin voimakas, että halkeamat jatkuvat betonin pintaan asti. Halkeilun seurauksena esimerkiksi betonin pakkasrapautumisen riski kasvaa.\n\nJotta alkalikiviainesreaktio voi ylipäänsä tapahtua, tulee betonin suhteellisen kosteuden olla vähintään 80 prosenttia. Kosteuden lisäksi kiviaineksen tulee olla reaktiivista sekä alkalisuuden suhteellisen korkeaa, jotta reaktio toteutuu. Reaktio ei siis voi käynnistyä, mikäli yksikin näistä kolmesta ehdosta puuttuu. \n\nBetonin vaurioitumisnopeuteen vaikuttavat olennaisesti lämpötila, betonin suhteellinen kosteus, käytetty sementti sekä kiviaineksen laatu eli vallitsevat olosuhteet. Nopeimmin, jopa noin 2-5 vuodessa, reaktio tapahtuu suotuisten olosuhteiden vallitessa kivilajeissa, jotka sisältävät piitä. Hitaammin, noin 10-20 vuodessa, reagoivat kalkkikivi sekä hiekkakivi. Alkalikiviainesreaktiota on tähän mennessä havaittu kotimaisilla betonilaaduilla Suomen ilmastossa vasta noin 30-40 käyttövuoden jälkeen. Alkalikiviainesreaktio voidaan todeta luotettavasti ainoastaan ohuthietutkimuksella.\n\nAlkalikiviainesreaktion tyypit ja toiminta \nAlkalikiviainesreaktiot jaetaan kolmeen eri ryhmään sen mukaan, mikä kiviaines reaktioon osallistuu. Ryhmät ovat:\n\n Alkalipiidioksidireaktio (alkali-silica reaction) \n\nEnsimmäinen havaittu ja eniten tutkittu AKR:n muoto. Sitä syntyy heikosti kiteytyneiden piidioksidi muotojen ja betonin huokosveden sisältämän hydroksyyli- ja alkali-ionien reagoidessa. Reaktiossa syntyy kalsiumsilikaattigeeliä, jonka kyky imeä vettä aiheuttaa geelin paisumista. Paisuminen taas aiheuttaa betonin huokosverkostoihin painetta, joka riittävän suureksi kasvaessaan aiheuttaa betoniin sisäistä säröilyä. Reaktion nopeus riippuu piidioksidin muodosta sekä veden alkalihydroksidipitoisuudesta.\n\n Alkalisilikaattireaktio (alkali-silicate reaction)\n\nHyvin samankaltainen kuin alkalipiioksidireaktio, mutta puhtaan piidioksidin sijaan kivessä on silikaattimineraalien ja piidioksidin sekafaasi. Paisumista aiheuttava reaktio on sama kuin alkalipiidioksidireaktiossa, mutta vettä imevän geelin toiminnassa ja reaktiotuotteissa on eroja. Kolmesta alkalikiviainesreaktioista alkalisilikaattireaktio on hitain.\n\n Alkalikarbonaattireaktio (alkali-carbonate reaction)\n\nEsiintyy savipitoisissa dolomiittikivissä. Reaktiossa kalsiumkarbonaatti ja magnesiumkarbonaatti hajoavat samanaikaisesti betonin alkaliliuoksessa. Betonin säröily ei johdu piioksidireaktion tapaan muodostuneen geelin, vaan saven paisumisesta. Saven mineraalit imevät vettä ja aiheuttavat paisumista. Paisuminen on nopeaa ja aiheuttaa voimakasta betonin halkeilua.\n\nAlkalikiviainesreaktion esiintyminen \nAlkalikiviainesreaktiota esiintyy enimmäkseen uimahalleissa, mutta aika ajoin sitä esiintyy myös silloissa, padoissa, perustuksissa sekä pysäköintihalleissa. Uimahalleissa aiheuttajana on yleensä korkea suhteellinen kosteus. Siltojen kohdalla aiheuttajina ovat puolestaan ulkoiset rasitukset (aurinko, sade, pakkanen) sekä siltojen raudoitus.\n\nAlkalikiviainesreaktiota on pidetty Suomessa harvinaisena ja sitä on havaittu lähinnä siis altaiden vaurioina uimahalleissa. Suomen ilmaston, kallioperän sekä Suomessa käytettyjen kivilaatujen ominaisuuksien on oletettu tekevän ilmiön syntymisestä epätodennäköistä. Kylmän ilmaston takia alkalikiviainesreaktio on Suomessa hitaampaa kuin lämpimämmän ilmaston maissa. Korkeassa alkali- ja kosteuspitoisuudessa myös suomalainen kiviaines reagoi ja rapauttaa betonia.\n\nAlkalikiviainesreaktion estäminen \nReaktio voidaan estää, tai sen etenemistä hidastaa estämällä veden tunkeutuminen betonin halkeamiin ja kapillaaritiehyihin.\n\nUimahallien altaita on vielä 2000-luvulle asti rakennettu ilman vedeneristämistä, joka on myös todennäköinen syy altaiden huonoon kuntoon. Myös uimahallin ja veden lämpötilojen ollessa korkeat, reaktion vaikutukset kiihtyvät. Alkalikiviainesreaktion merkkejä on löydetty laboratoriokokeissa useissa vedeneristämättömissä uimahalleissa.\n\nLähteet \n\nKemialliset reaktiot"}
{"id": "479641", "url": "https://fi.wikipedia.org/wiki/Hannu%20Niskanen", "title": "Hannu Niskanen", "text": "Hannu Kuisma Kullervo Niskanen (s. 18. elokuuta 1952 Helsinki) oli Puolustusvoimien kenttäpiispa eli kirkollisen työn johtaja vuodesta 1995 lähtien syksyyn 2012 saakka.\n\nHenkilöhistoria ja ura\nNiskanen syntyi puhelinasentaja Emil Niskasen ja Kirsti Viljasen perheeseen. Hänen puolisonsa on Paula Jaamanen. Niskanen valmistui Helsingin yliopistosta teologian kandidaatiksi vuonna 1976 ja vihittiin papiksi samana vuonna. Humanististen tieteiden kandidaatti hänestä tuli 1978. Teologian lisensiaatin tutkinnon Niskanen suoritti 1987. Hän toimi pappina Järvenpään seurakunnassa 1976–1979 sekä kirkkoherrana Pertunmaalla vuosina 1979–1992 ja Heinolan kaupunkiseurakunnassa 1992–1995. Mikkelin hiippakunnan tuomiokapitulin asessori hän oli 1987–1995. Kirkolliskokouksen jäsen Niskanen oli vuodesta 1986 ja piispainkokouksen jäsen vuodesta 1988. Sotilasarvoltaan Niskanen on reservin everstiluutnantti (2012).\n\nJulkaisuja\n Tulevaisuuden seurakunta. Näkökulmia kirkkoon, kasvatukseen ja kulttuuriin, toimittaneet Matti Perälä, Hannu Niskanen ym. Kirjapaja, 1993.\n Aika etsiä: puolustusvoimien kirkollinen työ, toimittaneet Seppo Ahonen, Tauno Eronen, Hannu Niskanen. Kirjapaja, 1998 (Puolustusvoimien kirkollisen työn 80-vuotisjuhlakirja)\n Ihmisestä on kysymys. Arvot väkivallan maailmassa, Kirjapaja, 2004. (toim. Seppo Ahosen kanssa)\n Rauhan asialla. Puolustusvoimien kirkollinen työ 90 vuotta, Minerva, 2008. (toim. Valde Palolan kanssa)\n\nLähteet\n\nKenttäpiispat\nSuomalaiset teologit\nSuomen evankelis-luterilaisen kirkon papit\nSuomen evankelis-luterilaisen kirkon kirkolliskokousedustajat\nVuonna 1952 syntyneet\nElävät henkilöt"}
{"id": "551473", "url": "https://fi.wikipedia.org/wiki/Langon%20%28Gironde%29", "title": "Langon (Gironde)", "text": "Langon on kaupunki ja kunta Gironden departementissa Akvitanian hallintoalueella Ranskassa. Kunnassa oli 6 168 asukasta vuoden 1999 väestönlaskennassa. Langonin pinta-ala on 14 neliökilometriä. Langon sijaitsee Garonnen vasemmalla rannalla.\n\nLähteet \n\nGironden kunnat"}
{"id": "640989", "url": "https://fi.wikipedia.org/wiki/Milk%20%28elokuva%29", "title": "Milk (elokuva)", "text": "Milk on vuonna 2008 ensi-iltansa saanut yhdysvaltalainen Gus Van Santin ohjaama elämäkertaelokuva kalifornialaispoliitikko Harvey Milkistä. Harvey Milk oli ensimmäinen avoimesti homomies, joka valittiin Kaliforniassa julkiseen virkaan, San Franciscon kaupunginvaltuustoon.\n\nMilk, samoin kuin pääosaa esittävä Sean Penn, ovat saaneet lukuisia palkintoja ja ehdokkuuksia. Oscar-ehdokkuuksia elokuva sai kahdeksan. Se voitti parhaan alkuperäisen käsikirjoituksen Oscar-palkinnon, ja Sean Penn sai roolistaan parhaan miespääosan Oscar-palkinnon.\n\nNäyttelijät\n\nLähteet\n\nAiheesta muualla\n \n Milk Box Office Mojossa \n Milk Rotten Tomatoesissa \n Milk Metacriticissä \n\nVuoden 2008 yhdysvaltalaiset elokuvat\nYhdysvaltalaiset elämäkertaelokuvat\nYhdysvaltalaiset draamaelokuvat\nGus Van Santin ohjaamat elokuvat\nElokuvat poliitikoista\nUniversal Picturesin elokuvat\nParhaan alkuperäisen käsikirjoituksen Oscar-palkinnon saaneet elokuvat\n\nSAG-palkitut elokuvat\nYhdysvaltalaiset independent-elokuvat\nHomoseksuaalisuus taiteessa"}
{"id": "1427889", "url": "https://fi.wikipedia.org/wiki/Sadiola", "title": "Sadiola", "text": "Sadiola on maalaiskunta ja sen keskuskylä Kayesin alueen Kayesin piirissä Malissa. Se sijaitsee piirin eteläosassa noin 75 kilometriä Kayesista lounaaseen. Kunnassa on 39 400 ja keskuskylässä 10 600 asukasta (vuonna 2009).\n\nSadiolan kunnan pinta-ala on 5 010 neliökilometriä. Se rajoittuu pohjoisessa Kayesin piirin Samé Diomgoman, Liberté Dembayan ja Hawa Dembayan, idässä Logon ja Diamoun ja etelässä Bafoulabén piirin Niambian ja Kéniéban piirin Dialafaran kuntiin sekä lännessä Senegaliin.\n\nSeudun maisemaa leimaavat tasangot ja matalat kalliorinteet. Senegalin rajalla virtaa Faléméjoki. Luonnonvarainen kasvillisuus on savannia.\n\nKuntaan kuuluu 44 kylää. Asukkaat ovat etupäässä mandinkoja. Lisäksi on bambaroita, soninkeja ja fulbeja.\n\nPaikallisia elinkeinoja ovat maanviljely, karjanhoito, kalastus, keräily, käsityöammatit ja kaupankäynti. Tärkeimmät viljelykasvit ovat hirssi, riisi, durra, maissi, maapähkinä, fonio ja maniokki. Kotieläimiä ovat naudat, lampaat, vuohet, aasit ja siipikarja. Tärkeimmät liike-elämän keskukset ovat Sadiola ja Kroukéto. Sadiolassa ja Yatelassa on teolliset kultakaivokset.\n\nKunnassa toimii 22 alakoulua, neljä yläkoulua, kaksi ranskalais-arabialaista koulua ja neljä koraanikoulua. Terveyspalveluihin kuuluu kaksi terveyskeskusta, kolme terveysasemaa ja kaksi yksityisklinikkaa. Vesihuolto käsittää kaivoja ja porakaivoja.\n\nLähteet\n\nKayesin piiri\nMalin kunnat"}
{"id": "1312007", "url": "https://fi.wikipedia.org/wiki/Areumdaun%20geudaeege", "title": "Areumdaun geudaeege", "text": "Areumdaun geudaeege (, ) on televisioyhtiö SBS:n esittämä eteläkorealainen TV-sarja. Sen päärooleissa ovat Sulli, Choi Minho ja Lee Hyun-woo.\n\nSarja perustuu japanilaiseen mangaan Hanazakari no Kimitachi e (lyhennettynä Hana-Kimi).\n\nLähteet\n\nAiheesta muualla \n Viralliset kotisivut\n\nEteläkorealaiset draamasarjat\n2010-luvun televisiosarjat\nEteläkorealaiset komediasarjat\nSBS:n televisiosarjat"}
{"id": "1199410", "url": "https://fi.wikipedia.org/wiki/Maung%20Maung", "title": "Maung Maung", "text": "Maung Maung (11. tammikuuta 1925 – 2. heinäkuuta 1994) oli burmalainen poliitikko. Hän oli opiskellut oikeustiedettä länsimaissa, ja hänet nimettiin maansa presidentiksi elokuussa 1988. Maung oli pääministeri U Nun hallituksessa. Vuoden 1962 kaappauksen jälkeen, jossa kenraali Ne Win nousi valtaan, Maung nimitettiin korkeimman oikeuden tuomariksi. Hän oli myös Burman sosialistisen ohjelman puolueen keskuskomiteassa. Ne Win erosi heinäkuussa 1988. Hänen seuraajansa Sein Lwin pakotettiin eroon kaksi ja puoli viikkoa myöhemmin. Presidenttinä Maung lakkautti sotatilalain, vapautti poliittiset vangit ja julisti lehdistönvapauden, mutta mellakat jatkuivat. Sotilaat kaappasivat vallan kun hän oli ollut vallassa vain kuukauden.\n\nLähteet \n\nMyanmarilaiset poliitikot\nVuonna 1925 syntyneet\nVuonna 1994 kuolleet"}
{"id": "694890", "url": "https://fi.wikipedia.org/wiki/Liesel%20Westermann", "title": "Liesel Westermann", "text": "Elisabeth (Liesel) Westermann (s. 2. marraskuuta 1944 Sulingen, Ala-Saksi) on saksalainen kiekonheittäjä ja olympiamitalisti. Hän paransi neljästi kiekonheiton maailmanennätystä vuosina 1967–1969.\n\nWestermann saavutti Budapestin EM-kilpailuissa 1966 itäsaksalaiselle Christine Spielbergille 38 senttimetrin erolla hävinneenä hopeaa tuloksella 57,38 m. Méxicon 1968 olympialaisissa hän kilpaili maailmanennätyksen haltijana (62,54 m) ja saavutti hopeaa romanialaisen Lia Manoliun takana tuloksella 57,76 m. Ateenan EM-kilpailuissa 1969 hän ei voinut kilpailla Länsi-Saksan boikotoidessa henkilökohtaisia lajeja. Helsingin EM-kilpailuissa 1971 hän saavutti jälleen hopeaa tuloksella 61,68 m; kisan voitti maailmanennätyksen Westermannilta tuloksella 64,22 m vienyt neuvostoliittolainen Faina Melnik. Münchenin 1972 olympialaisissa Westermann sijoittui viidenneksi tuloksella 61,18 m. Rooman EM-kilpailuissa 1974 hän sijoittui seitsemänneksi tuloksella 57,40 m.\n\nSão Paulossa 5. marraskuuta 1967 Westermann heitti ensimmäisenä naisena kiekkoa yli 60 metriä; tuloksellaan 61,26 m hän paransi yli 1,5 metrillä Tamara Pressin nimissä ollutta maailmanennätystä. Hän menetti toukokuussa 1968 ennätyksen Christine Spielbergille mutta otti sen jälleen nimiinsä heinäkuussa 1968 tuloksella 62,54 m. Hän paransi maailmanennätystä vielä kesäkuussa 1969 tulokseen 62,70 m ja syyskuussa 1969 tulokseen 63,96 m.\n\nTokion universiadeissa 1967 Westermann voitti kiekonheiton tuloksella 59,22 m ja kuulantyönnön vaatimattomalla tuloksella 15,30 m.\n\nLähteet\n\nViitteet \n\nSaksalaiset kiekonheittäjät\nSaksalaiset olympiamitalistit\nVuonna 1944 syntyneet\nElävät henkilöt"}
{"id": "12699", "url": "https://fi.wikipedia.org/wiki/Ilkka%20Suominen", "title": "Ilkka Suominen", "text": "Ilkka Olavi Suominen (8. huhtikuuta 1939 Nakkila – 23. toukokuuta 2022 Helsinki) oli suomalainen poliitikko. Suominen toimi Kansallisen Kokoomuksen puheenjohtajana vuosina 1979–1991 ja Suomen kauppa- ja teollisuusministerinä 1987–1991.\n\nKoulutus \nSuominen kirjoitti ylioppilaaksi vuonna 1956 Porin suomalaisesta yhteislyseosta ja valmistui nahkakemian insinööriksi Lontoon National Leather Sellers' Collegesta vuonna 1958 ja Reutlingenin Westdeutsche Gerberschulesta 1959. Myöhemmin Suominen valmistui Porin kauppaopistosta merkonomiksi vuonna 1964 sekä valtiotieteiden maisteriksi Helsingin yliopistosta 1969.\n\nVuosina 1960–1979 Suominen työskenteli perheensä yrityksessä J. W. Suominen Oy:ssä eri tehtävissä, lopuksi toimitusjohtajana.\n\nPoliittinen ura \nSuominen toimi kansanedustajana kahteen otteeseen: ensin Turun läänin pohjoisen vaalipiirin edustajana 1970–1975, sitten Helsingin vaalipiirin edustajana 1983–1994. Eduskunnan puhemies hän oli lyhyen ajan vuoden 1987 eduskuntavaalien jälkeen ja myöhemmin 1991–1994. Suominen kuului kokoomuksen presidentti Kekkosta ja Neuvostoliittoa ymmärtäviin niin sanottuihin remonttimiehiin, jotka pyrkivät tekemään puolueesta hallituskelpoista.\n\nSuominen valittiin kokoomuksen puheenjohtajaksi 1979 Harri Holkerin jälkeen. Hän luovutti tehtävän vasta 12 vuoden jälkeen 1991. Suominen on kokoomuksen pitkäaikaisin puheenjohtaja. Pääministeriä hänestä ei kuitenkaan tullut, vaikka hänen puheenjohtajuuskaudellaan kokoomuksen 21-vuotinen oppositiokausi päättyi. Ennen vuoden 1987 eduskuntavaaleja Suominen, keskustan puheenjohtaja Paavo Väyrynen ja ruotsalaisen kansanpuolueen Christoffer Taxell solmivat salaisen niin sanotun kassakaappisopimuksen porvarihallituksen muodostamisesta. Tästä vihastunut presidentti Mauno Koivisto nimitti Holkerin hallituksenmuodostajaksi. Suominen toimi Holkerin hallituksen kauppa- ja teollisuusministerinä ja Neuvostoliiton kaupasta vastanneena ministerinä ulkoasiainministeriössä vuosina 1987–1991.\n\nSuominen jätti eduskunnan kesken kauden siirtyäkseen Alkon pääjohtajaksi vuonna 1994. Aiemmin Suominen oli toiminut Alkon hallintoneuvoston puheenjohtajana 1980–1988 ja 1992–1994. Hänen pääjohtajakaudellaan Alko mukautui Euroopan unionin jäsenyydestä aiheutuneisiin muutoksiin: Alkosta erotettiin valmistus- ja markkinointiyritys Primalco sekä ja hotelli- ja ravintolayhtiö Arctia vuonna 1995. Suomisen kaudella Alko pyrki myös jatkuvasti tehostamaan ja nykyaikaistamaan tuotantoaan ja jakeluaan, ja tytäryhtiö Arctia myytiin Scandicille vuonna 1997.\n\nSuomisen tilalle eduskuntaan nousi vuonna 1994 Kirsi Piha ja eduskunnan puhemieheksi valittiin Riitta Uosukainen. Suominen jätti Alkon tultuaan valituksi Euroopan parlamentiin, jossa hän toimi yhden kauden ajan vuosina 1999–2004.\n\nYksityiselämä \nIlkka Suomisen isä oli kauppaneuvos Leo Suominen ja isoisä nahkatehtailija J. W. Suominen. Suominen on ollut naimisissa kahdesti ja hänellä on kolme lasta. Ensimmäisen avioliittonsa hän solmi Ute Schweizerin kanssa vuonna 1961. Liitto päättyi eroon vuonna 1977, jonka jälkeen Suominen meni naimisiin mainoshoitaja Riitta Suhosen kanssa. Riitta Suominen kuoli 16. lokakuuta 2015. Ilkka ja Riitta Suomisen tytär Riikka Suominen on vihreiden jäsen, puolueen äänenkannattaja Vihreän Langan päätoimittaja ja kirjailija.\n\nTampereen teknillinen korkeakoulu promovoi Suomisen tekniikan kunniatohtoriksi vuonna 1992. Presidentti myönsi Suomiselle ministerin arvonimen 1998. Hänet valittiin kokoomuksen kunniapuheenjohtajaksi Rovaniemen puoluekokouksessa kesäkuussa 2012.\n\nIlkka Suominen kuoli 23. toukokuuta 2022 kotonaan 83-vuotiaana.\n\nLähteet\n\nKirjallisuutta\n\nAiheesta muualla \n \n \n \n \n Ilkka Suomisen muistokirjoitus Helsingin Sanomissa.\n\nEduskunnan puhemiehet\nKansallisen Kokoomuksen poliitikot\nKansallisen Kokoomuksen puheenjohtajat\nKansallisen Kokoomuksen europarlamentaarikot\nSuomen kauppa- ja teollisuusministerit\nKokoomusnuorten puheenjohtajat\nNakkilan kunnanvaltuutetut\nTurun läänin pohjoinen vaalipiiri\nHelsingin vaalipiiri\nSuomalaiset insinöörit\nAlkon pääjohtajat\nSuomalaiset ministerin arvonimen saaneet\nVuonna 1939 syntyneet\nVuonna 2022 kuolleet"}
{"id": "1194853", "url": "https://fi.wikipedia.org/wiki/Hamburg-luokka", "title": "Hamburg-luokka", "text": "Hamburg-luokka eli tyyppi 101 oli Saksan laivaston neljän aluksen muodostama hävittäjäluokka. Alukset oli suunniteltu Itämerellä tapahtuviin sotatoimiin, joissa aseistus ja nopeus oli merikelpoisuutta merkityksellisempää.\n\nAlukset \nStülckenin telakka sai tilauksen suunnitella ja valmistaa alukset. Telakka oli kokematon sotalaivojen rakentamisessa ja se sai tilauksen, koska perinteiset sotalaivojen valmistamisesta vastanneet telakat olivat täysin työllistettyjä kauppalaivaston hankinnoista.\n\nAlusten aseistuksena oli ainoastaan tykkejä, kunnes taistelukykyä parannettiin 1976–1978 asentamalla aluksille ohjukset. Samalla alustyyppi päivitettiin tyypiksi 101A. Yksi 100 millimetrin tykki korvattiin kahdella Exocet-ohjusten laukaisualustalla ja Boforsit korvatiin Bredan 40 millimetrin tykein. Lisäksi torpedoputket poistettiin. Samassa yhteydessä modernisoitiin taistelunjohtokeskus, tutkat ja komentosilta.\n\nAlukset sijoitettiin valmistuttuaan Wilhelmshaveniin 2. hävittäjälaivueeseen ().\n\nLähteet\n\nViitteet"}
{"id": "785063", "url": "https://fi.wikipedia.org/wiki/Volga-Volga", "title": "Volga-Volga", "text": "Volga-Volga on neuvostoliittolainen komediafilmi vuodelta 1938. Sen on ohjannut Grigori Aleksandrov.\n\nVolga, Volgan on sanottu olleen Joseph Stalinin suosikkifilmi. Elokuva valmistui Stalinin ollessa valtansa huipulla, ja elokuvassa myös siteerataan toistuvasti häntä. Elokuva esitettiin Venäjän televisiossa restauroituna väriversiona helmikuussa 2010.\n\nLähteet\n\nAiheesta muualla \n\n Stalin's favourite film restored in colour, France24, 12.2.2010 \n\nNeuvostoliittolaiset mustavalkoelokuvat\nVuoden 1938 elokuvat\nNeuvostoliittolaiset komediaelokuvat\nNeuvostoliitossa tapahtuvat elokuvat"}
{"id": "1663019", "url": "https://fi.wikipedia.org/wiki/Arenacin%20piirikunta", "title": "Arenacin piirikunta", "text": "Arenacin piirikunta () on Yhdysvaltojen Michiganin osavaltiossa sijaitseva piirikunta. Sen väkiluku oli 15 002 vuonna 2020. Piirikunnan hallintokeskus on Standishin kaupunki. Piirikunta on perustettu vuonna 1883.\n\nLähteet\n\nAiheesta muualla \n\nMichiganin piirikunnat"}
{"id": "1399183", "url": "https://fi.wikipedia.org/wiki/Stipe%20%C5%BDuni%C4%87", "title": "Stipe Žunić", "text": "Stipe Žunić (s. 13. joulukuuta 1990 Zadar) on kroatialainen kuulantyöntäjä. Žunić on 185 senttimetriä pitkä ja painaa 115 kilogrammaa.\n\nŽunić saavutti pronssia tuloksella 21,46 vuoden 2017 MM-kilpailuista Lontoosta. Vuoden 2016 kesäolympialaisissa hän oli finaalin yhdestoista. EM-kilpailuissa Žunić on sijoittunut neljänneksi vuonna 2014 Zürichissä, seitsemänneksi Berliinissä 2018 ja yhdeksänneksi Amsterdamissa 2016. Sisäratojen EM-kilpailuissa hän oli viides Belgradissa 2017 ja seitsemäs Prahassa 2015. Hän isa hopeaa Välimeren kilpailuissa 2018.\n\nŽunić pitää hallussaan sekä Kroatian sisä- että ulkoratojen ennätystä.\n\nŽunić on kilpaillut myös muissa lajeissa. Hän on potkunyrkkeilyn nuorten maailmanmestari sekä keihään- ja kiekonheiton nuorten arvokisaedustaja.\n\nHenkilökohtaiset ennätykset \nUlkoradoilla\nkuulantyöntö: 21,48 (Slovenska Bistrica 2017, NR)\nkeihäänheitto: 77,89 (Austin 2012)\n\nSisäradoilla\nkuulantyöntö: 21,13 (Düsseldorf 2018, NR)\n\nLähteet \n\nKroatialaiset kuulantyöntäjät\nVuonna 1990 syntyneet\nElävät henkilöt"}
{"id": "421779", "url": "https://fi.wikipedia.org/wiki/Fumihiko%20Maki", "title": "Fumihiko Maki", "text": "Fumihiko Maki (, s. 6. syyskuuta 1928 Tokio) on japanilainen arkkitehti. Hän on yksi maan merkittävimmistä modernismin kauden arkkitehdeista, ja hänen arkkitehtuurissaan yhdistyvät japanilainen perinne ja kansainvälinen modernismi. Hänelle on myönnetty Pritzker-palkinto vuonna 1993 ja Japanin taideyhdistyksen Praemium Imperiale -palkinto vuonna 1999.\n\nElämäkerta ja työt \nMaki syntyi Tokiossa ja opiskeli Tokion yliopistossa professorinaan Kenzō Tange. Hän valmistui kandidaatiksi vuonna 1952 ja lähti sen jälkeen Yhdysvaltoihin Cranbrook Academy of Artiin Michiganiin, jossa Eliel Saarisella oli voimakas vaikutus, ja myöhemmin Harvardin yliopistoon, josta hän valmistui maisteriksi vuonna 1954. Hänen ensimmäiset harjoittelupaikkansa olivat Skidmore, Owings and Merrill -toimistossa New Yorkissa ja Sert Jackson and Associates -toimistossa Cambridgessa. Vuodesta 1956 lähtien hän toimi Washington Universityn professorina St. Louisissa ja suunnitteli ensimmäisen rakennuksensa, yliopiston Steinberg Hall -taidekeskuksen.\n\nMaki palasi Japaniin vuonna 1965 ja perusti oman toimistonsa. Valtaosa hänen suunnittelemistaan rakennuksista sijaitsevat Japanissa. Hän oli vuonna 1960 yksi metabolistien perustajajäsenistä; metabolistit etsivät ratkaisuja Japanin nopean urbanisaation mukanaan tuomiin ongelmiin arkkitehtuurin keinoin. Makin nimi liitettiinkin metabolistiryhmän suurimittakaavaisiin kaupunkisuunnitelmiin, mutta hänen rakennuksensa eivät olleet Tangen ja muiden metabolistien ehdottamia ”megastruktuureita”, vaan hän on onnistunut suurimmissakin rakennuksissaan säilyttämään inhimillisen mittakaavan. Hyviä esimerkkejä ovat useissa osissa vuodesta 1967 lähtien suunniteltu ja rakennettu Hillside Terrace -asuinkompleksi Tokiossa ja valtaisa Nippon Convention Center -kokouskeskus, jonka keskusosa on muotoiltu tyypillisen japanilaisen kyläyhteisön mukaan.\n\nPitkän ajan kuluessa rakentut Hillside Terrace -kompleksi kuuluu Makin merkittävimpiin töihin. Siinä kohtaavat inhimillinen mittakaava ja klassisen modernismin materiaalimaailma: betoni, lasi ja metalli. Yhden monoliittisen tilan sijaan rakennusryhmälle luonteenomaisia ovat kerrokselliset tilat, yksityiset sisäpihat ja puutarhat. Läpinäkyvän kerroksellisuuden kautta syntyy ”sarja jaettuja kohtauksia tai maisemia urbaanissa kontekstissa. Kompleksin läpi harhaillessaan löytää intiimejä kasvillisuuden lomaan piilotettuja sisäpihoja, joita yhdistävät toisiinsa kiertelevät käytävät ja jotka löytyvät vain sattumalta. Sijoittamalla kerroksittain välitiloja vilkkaan kadunreunan ja korttelin metsäisen sisäosan väliin Maki saa luotua kooltaan pieniin tiloihin syvyyttä.” Maki pitää itseään ennen kaikkea modernistina ja modernismin kanoniset materiaalit hallitsevatkin hänen arkkitehtuuriaan, mutta hän on kokeillut myös muita materiaaleja, kuten keraamisia laattoja, alumiinia ja ruostumatonta terästä. Hän on jatkuvasti tutkinut keinoja käyttää uusinta rakennusteknologiaa arkkitehtuurissaan ja hyödyntänyt usein modulijärjestelmiä.\n\nMakin arkkitehtuuri sai vielä lisää keveyttä Fujisawa-urheiluhallissa (1984). Stadionin kevyt, ilmava teräskatto vaikuttaa leijuvan hallin yllä ja onkin tuettu vain neljästä kohdasta. Stadionin muotoa on verrattu avaruusalukseen, koppakuoriaiseen tai samuraikypärään. Maki pitää stadionia tärkeänä käännekohtana urallaan, ja sen myötä hän alkoi suunnitella yhä monimutkaisempia muotoja. Toinen metallin tuomia mahdollisuuksia hyödyntänyt rakennus on Spiral (1982–1985) alumiinifasadeineen. YKK Guest House (1982) on vuorostaan Bill Lacyn mukaan ”mestariarkkitehdin luoma voimakas esimerkki valon käytöstä taiteen tarkoituksiin” ja osoitus siitä, että ”kivi ja teräs, lasi ja betoni eivät ole sitä, mistä arkkitehtuuri on tehty – ne ovat vain keino, jolla valon sallitaan luoda muotoja ja tiloja.”\n\nMakin myöhempiin töihin kuuluvat esimerkiksi suurimittaiset Nippon Convention Center eli Makuhari Messe -kokouskeskus (1990) ja Tokyo Metropolitan Gymnasium -stadion (1991) Tokiossa, Yerba Buena Center for the Arts San Franciscossa (1993), TV Asahin pääkonttori Tokiossa (2003) ja Mildred Lane Kemper Art Museum St. Louisissa (2006).\n\nLähteet\n\nAiheesta muualla \n\n Maki and Associates  \n Fumihiko Maki The Pritzker Architecture Prize \n\nJapanilaiset arkkitehdit\nPritzker-palkinnon voittajat\nVuonna 1928 syntyneet\nElävät henkilöt"}
{"id": "1164226", "url": "https://fi.wikipedia.org/wiki/Euroihme", "title": "Euroihme", "text": "Euroihme oli Suomessa vuosina 2002-2007 toiminut halpakauppaketju, jonka emoyhtiö oli suomalainen Scanoce Oy, ja sen toimitusjohtajana toimi Raija Västilä. Suomessa se oli lajinsa ainoa ketju, sillä siellä jokainen tuote ja erä maksoivat vain yhden euron. Ketju avasi ensimmäisen myymälänsä syyskuussa 2002 Raisioon Kauppakeskus Myllyyn. Ketju lopetti toimintansa keväällä 2007, jolloin uutisoitiin esimerkiksi Kauppakeskus Myllyyn avatun liikkeen sulkemisesta.\n\nMyymälät\nYrityksellä oli ainakin seuraavilla paikkakunnilla myymälöitä.\n\n Helsinki\n Raisio\n Tampere\n Turku\n Uusikaupunki\n Pori\nLoimaa\n\nLähteet\n\n Entiset suomalaiset yritykset"}
{"id": "1679861", "url": "https://fi.wikipedia.org/wiki/Elias%20Ruusu", "title": "Elias Ruusu", "text": "Elias Petri Johannes Ruusu (s. 28. heinäkuuta 2001 Jyväskylä) on suomalainen jääkiekkopuolustaja, joka pelaa Mestis-joukkue Kooveessa.\n\nUra \nRuusu syntyi Jyväskylässä, mutta hän vietti lapsuutensa Jämsän Kaipolassa. Ruusu pelasi kaudella 2015–2016 Jämsänkosken Ilveksen C-nuorissa, josta hän siirtyi kaudeksi 2015–2016 JYPin C-nuoriin. Kaudella 2016–2017 Ruusu toimi joukkueen kapteenina. Kaudella 2018–2019 hän voitti JYPin A-nuorten sisäisen tehotilaston lukemalla +10.\n\nKesäkuussa 2019 Ruusu teki JYPin kanssa kolmivuotisen juniorisopimuksen. Kaudella 2019–2020 hän nousi seuran U20-joukkueen kapteeniksi. Kaudella 2020–2021 Ruusu oli tehoilla 4+11=15 joukkueen tehokkain puolustaja Ville Ottavaisen kanssa. Hän debytoi kauden aikana myös miesten peleissä pelattuaan lainalla Mestis-joukkue KeuPa HT:ssä kolme runkosarjaottelua ilman tehopisteitä. Kaudella 2021–2022 Ruusu debytoi JYPin SM-liigajoukkueessa, jossa hän sai tililleen kaksi runkosarjaottelua ilman tehopisteitä. Ruusu sai tililleen ensimmäisen ottelunsa 8. helmikuuta 2022 vieraissa Tapparaa vastaan. Hänelle avautui paikka joukkueen kokoonpanosta, kun JYPistä oli useita pelaajia sivussa koronavirustartuntojen ja kausiflunssan vuoksi. Ruusu merkittiin JYPin seitsemänneksi puolustajaksi. Hän jäi ottelussa kuitenkin ilman peliaikaa. Ensimmäiset ja kauden ainoaksi jääneet jääaikansa SM-liigassa Ruusu sai seuraavassa ottelussa 10. helmikuuta 2022 Rauman Lukkoa vastaan. Hänet merkittiin JYPin kolmospuolustajapariin Valtteri Kakkosen viereen. Ruusu sai ottelussa jääaikaa 14.10 minuuttia. Hän pelasi kauden aikana myös kaksi ottelua lainalla KeuPassa tehden yhden maalin.\n\nKaudeksi 2022–2023 Ruusu siirtyi vuoden mittaisella sopimuksella Mestis-joukkue Kooveehen.\n\nMuuta \nRuusun vanhin veli Tuomas on pelannut puolustajana alemmissa sarjoissa. Eliaksen nuorempi isoveli Markus pelaa maalivahtina Mikkelin Jukureiden SM-liigajoukkueessa ja hänellä on myös Dallas Starsin NHL-varaus vuodelta 2015.\n\nElias Ruusu valmistui ylioppilaaksi Schildtin lukiosta syksyllä 2020.\n\nTilastot\n\nLähteet\n\nViitteet \n\nSuomalaiset jääkiekkoilijat\nKOOVEE:n pelaajat\nVuonna 2001 syntyneet\nElävät henkilöt"}
{"id": "58251", "url": "https://fi.wikipedia.org/wiki/Technicolor", "title": "Technicolor", "text": "Technicolor oli varhainen värielokuvajärjestelmä. Sen kehitti aviopari Herbert ja Natalie Kalmusin omistama Technicolor Corporation 1930-luvulla, ja sitä käytettiin aina 1970-luvulle asti. Technicolorille ominaista olivat hyvin rikkaat värit.\n\nHistoriaa\n\nTechnicolor Corporationin perustaminen \n\nTohtori Herbert Kalmus, Technicolorin tärkein kehittäjä, joutui ensimmäisen kerran tekemisiin värielokuvajärjestelmien kanssa työskennellessään tutkimusyhtiössä Kalmus, Comstock & Wescott. Vuoden 1912 loppupuolella lakimies ja sijoittaja William Coolidge lähestyi yhtiötä uudella elokuvaprojektorilla nimeltä Vanoscope, jonka käyttömahdollisuuksia hän pyysi tutkimaan. Vanoscopen oli tarkoitus korvata perinteiset projektorit, sillä se kykeni poistamaan välkkeen projisoidusta kuvasta, mutta mittavien testien jälkeen Kalmuksen yhtiö ei pitänyt projektoria käyttökelpoisena. \n\nHerbert Kalmus ja hänen yhtiökumppaninsa tohtori Daniel Comstock ja W. Burton Wescott alkoivat kuitenkin kiinnostua elokuvateknologiasta ja ryhtyivät suunnittelemaan elokuvakameraa, jolla voisi kuvata värimateriaalia. Comstockin valmistaman prototyypin ja lyhyen testifilmin innoittamana William Coolidge antoi kolmikolle 10 000 dollaria keksinnön kehittämiseen vuonna 1915. Saman vuoden marraskuussa perustettiin Technicolor Corporation. Herbert Kalmus keksi nimen tehdäkseen kunniaa hänen ja Comstockin korkeakoululle: Massachusetts Institute of Technologyn vuoden 1904 vuosikirjan kannessa esiintyi sana technique, josta Kalmus johti nimen Technicolor.\n\nVarhaiset Technicolor-järjestelmät \n\nEnsimmäinen Technicolor-järjestelmä, nimeltään Technicolor Process Number One, saatettiin valmiiksi vuonna 1916. Tässä järjestelmässä kamera tallensi kaksi värikomponenttia (kuvaa, joka sisältää värikuvasta vain tietyn värispektrin alueen), punaisen ja sini-vihreän. Komponentit tallennettiin samalle mustavalkofilmille peräjälkeen: objektiivin takana oli prisma, joka jakaa kuvan peräkkäisille filmiruuduille siten, että edessä oli joko punainen tai sinivihreä värisuodatin. Filmi projisoitiin niin, että projektori näytti molemmat värikomponentit yhtä aikaa samalle kohdalle valkokangasta. Kun punaisen kuvaruudun eteen laitettiin punainen suodatin ja sinivihreän eteen omansa, syntyi vaikutelma värillisestä kuvasta. Ensimmäinen 2-komponenttijärjestelmä eli vain hetken: järjestelmällä tehtiin vain yksi elokuva, The Gulf Between (1917), ja kameroitakin valmistettiin vain yksi. Järjestelmä oli pahasti puutteellinen, ja Technicolor Corporation yritti Herbert Kalmusin käskystä kehittää parempaa värijärjestelmää.\n\nToinen Technicolor-järjestelmä, Technicolor Process Number Two, julkistettiin vuonna 1922. Uutta järjestelmää kehitettiin täysin alusta, ja vaikka se oli yhä 2-komponenttinen, siinä oli tärkeä ominaisuus, mikä teki siitä aikanaan edistyneimmän värielokuvajärjestelmän: subtraktiivinen värimaailma. Toisen 2-komponenttijärjestelmän valotus tapahtui samalla tavalla kun ensimmäisessäkin: molemmat värikomponentit valotetaan samalle filmille peräjälkeen objektiivin kuvan jakavalla prismalla. Kameran nopeus oli 32 kuvaruutua sekunnissa, eli se tallensi 16 kuvaparia sekuntia kohden. Uudessa järjestelmässä jälkituotanto oli kuitenkin poikkeuksellinen: kameranegatiivista tuotettiin matriisit, eli molemmista värikomponenteista tehtiin mustavalkoinen positiivikopio filmeille, joiden paksuus on puolet normaalista. Matriisifilmit värjättiin kemiallisesti: punainen matriisi värjättiin syaanin väriseksi, ja sini-vihreä matriisi magentaksi. Kun nämä filmit liitettiin päällekkäin, syaani ja magenta matriisi muodostivat yhdessä värikuvan. Tällöin filmin pystyi esittämään lähes millä tahansa projektorilla, joskin filmin paksuus ja liiman pettäminen aiheuttivat usein ongelmia.\n\nToinen Technicolor-järjestelmä oli ensimmäistä hieman suositumpi. Ensimmäisen sillä kuvattu elokuva Toll of the Sea (1922) menestyi kaupallisesti hyvin ja se sai kriitikoilta positiivisen vastaanoton. Technicolor Corporationin perustettua laboratorion Hollywoodiin vuonna 1923 Technicoloria käytettiin myös monissa Hollywood-elokuvissa muutamien yksittäisten kohtausten kuvaamiseen. Tällaisia olivat King Vidorin Suuri paraati (The Big Parade, 1925), Suuren oopperan kummitus (The Phantom of the Opera, 1925) ja Ben-Hur (1925). Ainoat pitkät Hollywood-elokuvat, jotka kuvattiin kokonaan tällä järjestelmällä olivat lännenelokuva Wanderer of the Wasteland (1924) ja Douglas Fairbanksin tähdittämä Musta merirosvo (The Black Pirate, 1926). Toll of the Sean tavoin molemmat elokuvat olivat aikanaan suosittuja, mutta Hollywoodin studiot tai edes Herbert Kalmus itse eivät olleet täysin tyytyväisiä uuteenkaan 2-komponenttijärjestelmään: vaikka uudessa Technicolorissa olikin subtraktiiviset värit, oli kaksi värikomponenttia liian vähän kattamaan koko värimaailman; erityisesti sininen toistui huonosti.\n\nSubtraktiivista 2-komponenttijärjestelmää kehitettiin vielä 1920-luvun lopussa: vuonna 1927 julkaistiin Technicolor Process Number Three, joka sisälsi uuden jälkituotantojärjestelmän (kamera toimi vielä samalla periaatteella) ja jossa käytettiin uutta värjäysmenetelmää; tämä oli sittemmin olennainen osa myös tulevaa 3-komponenttijärjestelmää. Vuonna 1928 Technicolor mahdollisti myös optisen ääniraidan käytön värijärjestelmissään, joka lisäsi yllättäen Technicolorin tarvetta: ensimmäisen Technicolor-äänielokuvan, On with the Show'n (1929) julkaisun jälkeen Technicolor Corporation sai sopimuksen lähes 36 pitkän elokuvan kuvaamiseen. Vuonna 1931 laman iskettyä ja yleisön kyllästyttyä rajalliseen värientoistoon Technicolor-järjestelmän käyttö laski kuitenkin olemattomiin. Viimeinen 2-komponenttijärjestelmällä tuotettu värielokuva oli Mystery of the Wax Museum (1933).\n\n3-komponenttijärjestelmä \n\nTechnicolor on niin sanottu 3-komponenttijärjestelmä: väri-informaatio tallennetaan kolmelle mustavalkonegatiiville, joista jokainen sisältää joko punaisen, vihreän tai sinisen värikomponentin. Technicolor Company aloitti työn uuden järjestelmän löytämiseksi 1930-luvun alussa J. A. Ballin johdolla. Ensimmäinen 3-komponenttikamera saatiin valmiiksi vuonna 1932, mikä oli onneksi Herbert Kalmusin yhtiölle, koska Technicolor Corporation oli juuri ennen sitä taloudellisissa vaikeuksissa.\n\nKoska Technicolorin maine oli kärsinyt huonolaatuisten 2-komponenttijärjestelmällä tuotettujen elokuvien takia, etsi Herbert Kalmus yhteistyökumppaneita animaatiostudioista. Ainoastaan Walt Disney oli lopulta kiinnostunut 3-komponenttijärjestelmästä. Herbert Kalmus tarjosi Walt Disney Productionsille viiden vuoden yksinoikeuden järjestelmän käyttöön, joskin Technicolor Corporation joutui myöhemmin lyhentämään sopimuksen vuoteen muiden elokuvastudioiden painostuksen takia. Disneyn ensimmäinen värielokuva uudella Technicolor-järjestelmällä oli kahdeksanminuuttinen Flowers and Trees (1932), jolla Disney voitti ensimmäisen Oscar-palkintonsa. Elokuvaa oli jo ehditty tehdä pitkälle mustavalkoisena, mutta uuden väritekniikan valloittamana Walt Disney päätti aloittaa sen tekemisen uudestaan värillisenä.\n\nDisneyn sopimuksen rauettua Technicoloria alettiin ottaa hitaasti käyttöön näytelmäelokuvissa. Ensimmäinen lyhytelokuva oli La Cucaracha (1934), joka voitti Oscarin parhaasta lyhytelokuvasta. Elämän uhkapeli (Becky Sharp 1935), ensimmäinen pitkä elokuva uudella Technicolor-järjestelmällä, ei kuitenkaan syntynyt yhtä ongelmattomasti: lukuisten tuotanto-ongelmien (mm. alkuperäinen ohjaaja kuoli kesken tuotannon) lisäksi elokuvan värien käyttö oli ontuvaa, ja kriitikot ottivat elokuvan huonosti vastaan, vaikka sitä pidettiinkin merkkipaaluna. Takaiskusta huolimatta vuonna 1936 Technicolor Corporation laajensi toimintaansa avaamalla laboratorion Englannissa, missä seuraavana vuonna julkaistiin ensimmäinen englantilainen Technicolor-elokuva Wings of the Morning (1937). Samana vuonna Disney julkaisi myös ensimmäisen pitkän Technicolor-elokuvansa Lumikki ja seitsemän kääpiötä (Snow White and the Seven Dwarfs, 1937), jonka suosio auttoi purkamaan Becky Sharpin aiheuttamaan skeptismiä. 1940-luvun alussa Technicolor oli jo niin suosittu, että pelkkä \"In Technicolor\" -lause elokuvan mainoksessa riitti vetämään yleisöä yhtä lailla kuin aikansa suurimmat tähdet.\n\nMuut innovaatiot \n\nVaikka 3-komponenttijärjestelmä löikin erinomaisesti läpi, jatkoi Technicolor Corporation uusien innovaatioiden kehittämistä. Vuonna 1941 se toi markkinoille Monopack-filmin, joka kykeni tallentamaan värit yhdelle filmille, joten sitä voitiin käyttää lähes missä tahansa kamerassa. Monopack, joka oli käytännössä sama tuote kuin Kodakin aiemmin julkaisema Kodachrome, oli kuitenkin laadultaan huomattavasti heikompi kuin Technicolorin 3-komponenttijärjestelmä, joten siitä ei ollut korvaamaan Technicolor Corporationin pääartikkelia. Monopackia käytettiin kuitenkin monissa elokuvissa sellaisissa kohtauksissa, joissa valtava 3-komponenttikamera olisi ollut epäkäytännöllinen: esimerkiksi elokuvassa Dive Bomber (1941) Monopackia käytettiin lentokohtausten kuvaamiseen. Vuoteen 1944 mennessä Monopackia oli kuitenkin saatu kehitettyä siihen pisteeseen, että sitä voitiin käyttää vaikka koko elokuvan kuvaamiseen; Thunderland, Son of Ficka (1944) oli ensimmäinen tällainen elokuva.\n\nTechnicolorin loppu \n\nTechnicolorin alamäki alkoi 1950-luvun alussa, kun Kodak julkisti Eastman-komposiittivärinegatiivin, jossa väri-informaatio oli yhdellä filmillä, niin että värielokuvan kuvaamisesta tuli huomattavasti halvempaa ja helpompaa: nyt voitiin käyttää lähes mitä tahansa mustavalkofilmikameraa. Pahempi isku Technicolorille oli kuitenkin Kodakin keksimä menetelmä, jolla myös esityskopiot voitiin tuottaa perinteisellä menetelmällä mustavalkofilmien tapaan. Technicolorin värjäysprosessille ei enää löytynyt yhtä paljon kysyntää. Technicolorin jälkituotantotekniikka oli Kodakin vastaavaa halvempi, kun esityskopioita täytyi tuottaa runsaasti, mutta yleensä Kodak tuli elokuvantekijöille taloudellisemmaksi. Myös Technicolorin tuottamat värit olivat yhä ylivoimaiset, mutta fotokemikaalisella prosessilla tuotetut esityskopiot voittivat kuvan resoluutiossa. Tämä ahdisti edelleen Technicolorin asemaa, koska 1950-luvulla koettiin suurten valkokankaiden ja Cinemascopen aikaa. Vuonna 1955 Technicolor sai kuitenkin julkaistua parannetun version jälkituotantojärjestelmästään, nimeltään Technicolor Process Number Five, joka tuotti tarkempia esityskopioita.\n\nViimeinen 3-komponenttisella Technicolor-kameralla kuvattu merkittävä elokuva oli The Ladykillers (1955), mutta Technicolorin jälkituotantomenetelmää käytettiin vielä 1970-luvun loppuun saakka. Monet elokuvaajat ja elokuvaohjaajat (mm. Francis Ford Coppola) pitivät Technicolorin värientoistoa parempana kuin Eastmania, minkä takia sillä oli monesti esteettistä merkitystä elokuvatuotannossa. Myös Technicolor-separaation arkistoitavuus piti Technicoloria elossa, ja esimerkiksi monien James Bond -elokuvien esityskopiot tuotettiin Technicolor-järjestelmällä niiden suurten lukumäärien takia. Technicolorin Yhdysvaltain-tehtaat kuitenkin suljettiin vuonna 1975. Kolme vuotta myöhemmin myös Italian Technicolor lopetti toimintansa, ja Englannin-tehtaat myytiin Kiinaan. Technicolor-prosessia käytettiin sen jälkeen moniin kiinalaisiin ja hongkongilaisiin elokuviin, ja myös muutamaan länsimaalaiseen elokuvaan käytettiin Kiinan Technicolor-tehtaiden palveluita. Kiinassa Technicolor-värjäysprosessi lopetettiin lopullisesti vuonna 1993.\n\nTechnicolor Corporation on pysynyt elossa jatkamalla muilla elokuvatuotannon aloilla, kuten CD- ja DVD-levyjen sarjatuotannossa, ja filmien kehittämisessä ja esityskopioiden tuottamisessa. Yhtiö toi myös värjäysprosessinsa hetkellisesti takaisin markkinoille vuonna 1997, jonka jälkeen sitä käytettiin vanhojen Technicolor-elokuvien restauroinnissa, ja joissakin uusissa elokuvissa, kuten Pearl Harbourissa (2001) ja Toy Storyssa (1995). Technicolorin värjäystekniikalle syntynyt  kysyntä oli kuitenkin tässä vaiheessa hyvin marginaalista, koska esimerkiksi Kodakin Vision2-sarjan elokuvafilmien väritoisto vastasi hyvin Technicolorin värjäysprosessia. Thomson Multimedian ostettua Technicolor Corporationin vuonna 2001 värjäysprosessi lakkautettiin. Nykyään Technicolor Corporation on maailman suurin itsenäinen DVD-levyjen valmistaja ja elokuvafilmin kehittäjä.\n\n3-komponenttijärjestelmän tekninen toiminta \n\n3-komponenttisen Technicolor-kameran tärkein osa on prisma, jonka avulla objektiivin läpi tuleva kuva saadaan jokaiselle filmille. Prisman sisällä on puoliläpäisevä peili, joka jakaa kuvan kuution muotoisen elementin kahdelle puolelle. Toisella puolella on vihreän komponentin filmi. Filmin edessä on suodatin, joka päästää läpi vain vihreän valon. Vihreän komponentin mustavalkofilmi on pankromaattinen, eli se pystyy tarvittaessa rekisteröimään spektrin kaikki värit. Prisman toisella laidalla on magentan värinen suodatin, joka päästää läpi kaiken muun paitsi vihreän värin. Suodattimen takana on sekä sinisen että punaisen komponentin mustavalkofilmit: edessä on ortokromaattinen, läpäisevä mustavalkofilmi joka rekisteröi vain sinisen värin, ja takana oleva filmi puolestaan vain punaisen värin.\n\nJälkituotannossa filmeistä tuotettiin matriisit kopiointia varten. Jokainen matriisi oli gelatiinipintainen reliefi, joka värjättiin: punainen komponentti syaaniksi, vihreä magentaksi ja sininen keltaiseksi. Tulostaessa esityskopiota jokainen komponentti käy kosketuksessa tulostettavan positiivifilmin kanssa ja värjää sen omalla värillään. Kun esityskopio on värjätty jokaisella komponentilla, tuloksena on kokovärikuva. Joskus pohjana käytetty positiivifilmi oli mustavalkoversio kameranegatiiveista optisella ääniraidalla, jolloin kuvan tummat alueet olivat vahvempia. Vuonna 1946 matriisitfilmit paranivat kuitenkin niin, että tähän ei ollut tarvetta ja pohjana käytettiin pelkästään tyhjää positiivifilmiä.\n\nAnimaatiotuotannossa ei yleensä käytetty omaa filmiä jokaiselle värikomponentille, vaan jokaisesta ruudusta valotettiin peräkkäin kolme ruutua (kuten Technicolorin ensimmäisissä värijärjestelmissä), joista jokainen toistaa vain punaisen, vihreän tai sinisen sävyt. Jälkituotanto toteutettiin kuitenkin samalla tavalla: yhden filmin komponentit jaettiin kolmelle filmille, josta tehtiin esityskopiot samalla tekniikalla.\n\nEdut ja haitat \n\nMonet elokuvaohjaajat ja kuvaajat arvostivat Technicolor-tekniikkaa aikanaan sen värientoiston takia, johon järjestelmän jälkituotantotekniikka auttoi huomattavasti. Technicolorin suurimmaksi eduksi on ajan mittaan tullut kuitenkin sen arkistoitavuus. Siinä missä asetaattipohjaisten komposiittivärifilmien sävyt haalistuvat ajan mittaan, Technicolorin käyttämät mustavalkofilmit ja värjäystekniikalla tuotetut esityskopiot säilyttävät värit hyvin. Esimerkkinä tästä käyköön elokuvan Tähtien sota (1977) restaurointi 1990-luvulla: elokuvan kaikkien komposiittivärikopioiden kerrotaan olleen niin haalistuneita, että värimäärittelyyn voitiin käyttää vain ohjaaja George Lucasin omistamaa Technicolor-värjättyä filmiä, jonka oli vielä hyvässä terässä.\n\nAikanaan Technicolorin käyttö oli kuitenkin hankalaa: värisuodattimien ja prismojen takia valoa hävisi huomattavasti matkalla filmille. 1940-luvulla filmit olivat muutenkin valoherkkyydeltään puutteellisia, joten Technicolorin käyttöön sisätiloissa vaadittiin kohtuuttoman paljon valaistusta. Tämä nosti studioiden lämpötilaa, mikä aiheutti monesti ongelmia, erityisesti näyttelijöille.\n\nTechnicolor Corporation otti myös monopoliaseman Technicolor-tekniikassa: yhtiö ei myynyt kameroitaan vaan vuokrasi niitä, ja antoi vain oman henkilökuntansa käyttää laitteitaan. Erityisesti Technicolor-kuvausryhmän värikorjaajana toimineen Natalie Kalmusin takia tästä aiheutui ongelmia: hän sekaantui usein elokuvien taiteelliseen puoleen värien osalta, minkä takia hän sai kohtuuttoman huonon maineen ja joskus myös porttikiellon kuvauspaikoille. Elokuvien jälkituotannossakin elokuvastudiot olivat riippuvaisia Technicolor Corporationista, mikä osaltaan lisäsi Kodakin Eastman-värifilmien suosiota, koska niitä voitiin käsitellä missä laboratoriossa tahansa.\n\nLähteet \n Widescreen Museum: History of Technicolor\n Glorious Technicolor: An Illustrious Legacy  (pdf-dokumentti)\n The Permancence and Care of Color Photographs: The Extraordinarily Stable Technicolor Dye-Imbibition Motion Picture Color Print Process  (pdf-dokumentti)\n\nKirjallisuutta\n \n \n \n Tuliara, Pekka: ”Tuhat ja yksi lumoavaa hetkeä Technicolorin kuninkaan ja kuningattaren seurassa”, Filmihullu 2/2009.\n\nAiheesta muualla \n\n Technicolor Corporationin kotisivut\n\nVärielokuvajärjestelmät\nElokuvan historia\nSeulonnan keskeiset artikkelit"}
{"id": "1571848", "url": "https://fi.wikipedia.org/wiki/Hylenin%20vesivoimalaitos", "title": "Hylenin vesivoimalaitos", "text": "Hylenin vesivoimalaitos sijaitsee Rogalandin Suldalissa Norjassa. Se on vesivoimalaitos, joka kuuluu Ulla-Førren vesivoimalaitoskompleksiin ja joka hyödyntää siinä muun muassa suurta Blåsjøn varastoallasta. Koska voimala sijaitsee kallioon louhitussa onkalossa, sitä voidaan luonnehtia tunnelivoimalaitokseksi.\n\nUlla-Førren varastoallasverkosto \nVoimalaitoksen vesi on peräisin Suldalsvatnetin järvestä. Järvi on säännöstelty luonnollisen laskujokensa Suldalslågenin luusuassa sijaitsevalla säännöstelypadolla ja sen vedenpinnan korkeus vaihtelee välillä 67,0–68,5 metriä mpy. Säännöstelypadon voivat ohittaa jokeen nousevat lohet. Ulla-Førren-kompleksin vesistöjärjestelyt ovat kasvattaneet järven todellista valuma-aluetta 1 162 neliökilometristä 2 021 neliökilometriin. Osa vedestä virtaa edelleen Suldalslågenin kautta mereen, mutta suurin osa imetään Hylenin voimalan tulovesitunnellin. Jos voimala pysäytettäisiin, täytyisi vettä juoksuttaa ohitustunnelin kautta mereen, sillä liikavettä ei voi ainakaan tulva-aikana päästää joesta läpi. Puolet järven tulovedestä on säännösteltävissä tuntureilla risteilevissä tunneleissa. Blåsjøn pääaltaaseen mahtuu kuitenkin runsaasti vettä.\n\nVoimalaitos \nVoimalaitoksen tuotantotilat sijaitsevat kallioon louhitussa onkalossa, jonka rakenteet on suunnitellut Egil Sorteberg. Siellä toimii kaksi 80 megawatin Francis-turbiinia. Kaikki tulovesi saadaan Suldalsvatnetista tunnelia pitkin ja poistovesi johdetaan tunnelia pitkin Hylsfjordiin Atlanttiin. Voimalan vuosituotanto on 160 MW kapasiteetilla ollut keskimäärin 538 gigawattituntia (GWh).\n\nHistoriaa \nHylen oli ensimmäinen voimalaitos, joka rakennettiin ja käynnistettiin suuressa Ulla-Førren vesivoimalaitoskompleksissa. Ensimmäinen vesiturbiini käynnistettiin vuonna 1980 ja toinen seuraavana vuonna. Sen rakennuksissa on jännittävä arkitehtoninen ilme, joka poikkeaa muista voimalaitoksista. Jo voimalaitoksen sisääntulo tunnelinsuulla Hylsfjordin rannassa pistää silmään.\n\nHuomioita\n\nLähteet\n\nAiheesta muualla \n Generator, Hylen kraftverk, 2007 (valokuva)\n Hylen kraftverk og Saurdal-pumpekraftverk fredningsdokumentasjon\n\nNorjan vesivoimalaitokset"}
{"id": "1384812", "url": "https://fi.wikipedia.org/wiki/Sergei%20Zilitinkevit%C5%A1", "title": "Sergei Zilitinkevitš", "text": "Sergei Sergejevitš Zilitinkevitš (, julkaisuissa ; 14. huhtikuuta 1936 Leningrad, Neuvostoliitto – 15. helmikuuta 2021) oli Ilmatieteen laitoksen tutkimusprofessori, joka  teki tutkimustyötä erityisesti vesistöjen ja ilmakehän rajakerrokseen liittyen. \n\nEnnen Suomeen tuloaan Zilitinkevitš toimi vuosina 1959–1990 Neuvostoliitossa useissa vesi- ja ilmakehään liittyvissä opetus- ja tutkimustehtävissä, kuten laboratorion johtajana Geofysikaalisessa pääobservatoriossa, Meritieteen instituutin Leningradin toimipisteen perustajana sekä professorina Venäjän hydrometeorologisessa valtionyliopistossa. Sittemmin hän oli Tanskassa Risøn kansallisessa laboratoriossa vierailevana professorina (1990), Saksassa Max Planckin meterologian instituutin, Hampurin  yliopiston, Alfred Wegenerin polaari- ja meritutkimusinstituutin ja GKSS-tutkimuskeskuksen vierailevana professorina (1991–1997), Ruotsissa Uppsalan yliopiston meteorologian professori (1997–2003; jonka jälkeen emeritusprof.), Suomessa Helsingin yliopiston rajakerroksen fysiikkaan keskittyneen Marie Curie -oppituolin haltija (professori, 2004–2007). Vuodesta 2008 hänellä oli Ilmatieteen laitoksen tutkimusprofessorin sekä Helsingin yliopiston Fysiikan laitoksen ilmakehätieteiden osaston tutkimusjohtajan status.\n\nProfessori Zilitinkevitš oli Academia Europæan jäsen vuodesta 2000, Suomalaisen Tiedeakatemian ulkomainen jäsen vuodesta 2009 ja Suomen Tiedeseuran ulkomainen jäsen vuodesta 2012. Muihin tunnustuksiin kuuluvat muun muassa Euroopan geotieteiden unionin (EGU) myöntämät Bjerknes- ja Wegener-mitalit (2000 ja 2015). Vuonna 2015 hänelle myönnettiin Nižni Novgorodin valtionyliopiston (NNGU) ja vuonna 2016 Odessan ekologisen yliopiston kunniatohtorin arvo.\n\nLähteet\n\nAiheesta muualla\n Sergei Zilitinkevitšin artikkeleita Google Scholarissa  (google.com)\nSergej Zilitinkevich. Finnish Meteorological Institute , Helsinki. Meteorology  (researchgate.net)\nSergei Zilitinkevitšin muistokirjoitus Helsingin Sanomissa\n\nVenäläiset professorit\nGeofyysikot\nMeteorologit\nIlmatieteen laitos\nVuonna 1936 syntyneet\nVuonna 2021 kuolleet"}
{"id": "777558", "url": "https://fi.wikipedia.org/wiki/Bryan%20Money", "title": "Bryan Money", "text": "Monte Bryan Money Jr. (s. 27. lokakuuta 1986 Las Vegas) on yhdysvaltalainen kitaristi ja Escape the Fate -yhtyeen jäsen. Hänen veljensä on kitaristi Michael Money, joka soittaa rytmikitaraa Escape the Faten kiertueilla. Monten perhe on kokonaan perulainen, mutta hänen isoisänsä oli intiaani. Hänen oikeassa kädessään on tatuointi \"N.P.M\" (Norman Paul Money), hänen isoisänsä nimikirjaimet. Monte suosii Ibanezin kitaroita. Monte aloitti soittamisen 14-vuotiaana, ja hänen isoisänsä osti hänelle hänen ensimmäisen kitaransa. Monte säveltää suurimman osan Escape The Faten lauluista. Monte on vegaani, koska hän on allerginen eläinperäisille tuotteille.\n\nYhdysvaltalaiset kitaristit\nVuonna 1986 syntyneet\nElävät henkilöt"}
{"id": "692831", "url": "https://fi.wikipedia.org/wiki/Lesbovampyyrien%20tappajat", "title": "Lesbovampyyrien tappajat", "text": "Lesbovampyyrien tappajat () on brittiläinen vuonna 2009 ensi-iltansa saanut kauhukomedia. Elokuvan käsikirjoituksesta vastaa Paul Hupfield ja Stewart Williams sekä ohjauksesta Phil Claydon.\n\nSuomessa elokuva sai ensi-iltansa 31. heinäkuuta 2009. Elokuva on noussut maailmalla kulttimaineeseen.\n\nJuoni\nMuinainen kirous on vienyt kylän miehiltä vaimot. Tämän kaiken takana on joukkio lesbovampyyreita, jotka on tapettava välittömästi. Houkuteltakseen vampyyrit esiin kyläläiset päättävät laittaa syötiksi pari toivotonta nuorta miestä.\n\nNäyttelijöitä\n\nLähteet\n\nArvostelut \n \n\nVuoden 2009 brittiläiset elokuvat\nKauhukomediat\nVampyyrielokuvat\nHomoseksuaalisuus taiteessa\nBrittiläiset kauhuelokuvat"}
{"id": "1286397", "url": "https://fi.wikipedia.org/wiki/Bonnie%20Bramlett", "title": "Bonnie Bramlett", "text": "Bonnie Bramlett (o.s. Bonnie Lynn O’Farrell, s. 8. marraskuuta 1944 Altona, Illinois) on yhdysvaltalainen laulaja ja lauluntekijä. Hän tuli alun perin tunnetuksi rocklauluduosta Delaney & Bonnie, jonka hän muodosti silloisen aviomiehensä Delaney Bramlettin kanssa. Duon Friends-taustayhtyeessä vieraili ajan huippumuusikoita, kuten Eric Clapton, George Harrison ja Jimi Hendrix.\n\nElämä ja ura\nBonnie Bramlett on kotoisin Illinois’n osavaltiosta. Siellä hän lauloi jo 14–15-vuotiaana taustoja muun muassa Albert Kingille sekä Ike & Tina Turnerille, joiden Ikettes-lauluryhmässä hän esiintyi muutaman kerran ensimmäisenä valkoihoisena, iholtaan tummaksi värjättynä.  Bonnie muutti Los Angelesiin 1967 ja tapasi pian Delaney Bramlettin.\n\nSekä avioliitto että musiikillinen yhteistyö Delaney Bramlettin kanssa päättyivät 1972, ja Bonnie Bramlett lähti soolouralle. Hänen esikoisalbumillaan Sweet Bonnie Bramlett (1973) soittaa taustoja skotlantilainen Average White Band. Bramlett esiintyi 1970-luvulla muun muassa Stephen Stillsin kanssa ja tuli 1980-luvulla tunnetuksi gospellaulajana. Vuonna 1988 hän meni naimisiin muusikko-näyttelijä Danny Sheridanin kanssa, joka tuotti hänen levyjään.\n\nBonnie Bramlett on ollut mukana kirjoittamassa monia 1970-luvun hittikappaleita, kuten Leon Russellin kanssa yhdessä tehty ”Superstar”, jonka ovat levyttäneet muun muassa Rita Coolidge ja The Carpenters, sekä Eric Claptonin kanssa syntynyt, tämän ensimmäiselle sooloalbumille päätynyt ”Let It Rain”. \n\nDelaney ja Bonnie Bramlettin tytär on laulaja Bekka Bramlett (s. 1968), joka oli 1990-luvun puolivälissä lyhyesti Fleetwood Mac -yhtyeen jäsenenä. Kaikki kolme nähdään sivuosissa vuoden 1971 elokuvassa Nasta laudassa. Bonnie Bramlett näytteli sivuhahmoa Bonnie Watkins vuosien 1988–1997 televisiosarjassa Roseanne, nimellä Bonnie Sheridan. Bonnie Bramlett nähdään myös baarimestarin roolissa vuoden 1991 elokuvassa The Doors.\n\nLähteet\n\nAiheesta muualla\n\nVuonna 1944 syntyneet\nElävät henkilöt\nYhdysvaltalaiset laulaja-lauluntekijät\nYhdysvaltalaiset näyttelijät"}
{"id": "1340095", "url": "https://fi.wikipedia.org/wiki/TrackMania%20%28pelisarja%29", "title": "TrackMania (pelisarja)", "text": "TrackMania on Nadeon kehittämä ajopelisarja. Sarjan ensimmäinen osa julkaistiin vuonna 2003.\n\nPelit \n\nVideopelisarjat"}
{"id": "1773304", "url": "https://fi.wikipedia.org/wiki/Follebu", "title": "Follebu", "text": "Follebu on taajama Gausdalin kunnassa Innlandetin läänissä Norjassa. Taajaman pinta-ala on 1,1 neliökilometriä ja asukasluku 1 176 vuonna 2022.\n\nLähteet\n\nAiheesta muualla\n\nNorjan taajamat\nGausdal"}
{"id": "287099", "url": "https://fi.wikipedia.org/wiki/Krasnogvardeiskin%20piiri", "title": "Krasnogvardeiskin piiri", "text": "Krasnogvardeiskin piiri () tarkoittaa seuraavia hallintoalueita:\n\nKrasnogvardeiskin piiri, hallinnollinen piiri Pietarissa\nKrasnogvardeiskin piiri, hallinnollinen piiri Belgorodin alueella\nKrasnogvardeiskin piiri, hallinnollinen piiri Orenburgin alueella\nKrasnogvardeiskin piiri, hallinnollinen piiri Stavropolin aluepiirissä."}
{"id": "1523740", "url": "https://fi.wikipedia.org/wiki/The%20Falcon%20and%20the%20Winter%20Soldier", "title": "The Falcon and the Winter Soldier", "text": "The Falcon and the Winter Soldier on yhdysvaltalainen Malcolm Spellmanin luoma Disney+-tilausvideopalveluun julkaistu poliittinen toimintatrilleri ja supersankarisarja, joka perustuu Marvel Comicsin sarjakuvahahmoihin Sam Wilson / Haukka ja Bucky Barnes / Talvisotilas. Se on Marvel Cinematic Universen (MCU) toinen Marvel Studiosin tuottama televisiosarja, jakaen tarinallisen jatkumonsa elokuvien ja muiden televisiosarjojen kanssa. Spellman toimi sarjan pääkäsikirjoittajana ja Kari Skogland ohjasi sen.\n\nAnthony Mackie ja Sebastian Stan palaavat elokuvista tuttuihin rooleihinsa Sam Wilsonina ja Bucky Barnesina. Sarjassa näyttelevät myös Emily VanCamp, Wyatt Russell, Erin Kellyman, Julia Louis-Dreyfus, Florence Kasumba, Danny Ramirez, Georges St-Pierre, Adepero Oduye, Daniel Brühl ja Don Cheadle. Syyskuussa 2018 Marvel Studios alkoi toteuttaa useita MCU-elokuvien sivuhahmoihin keskittyviä minisarjoja julkaistavaksi Disney+:aan, paljastaen seuraavan kuukauden aikana yhden niistä keskittyvän Haukkaan ja Talvisotilaaseen. Lokakuussa 2018 Spellman palkattiin pääkäsikirjoittajaksi ja sarja julkistettiin virallisesti huhtikuussa 2019. Samalla vahvistettiin virallisesti myös Mackien ja Stanin paluut rooleihinsa. Seuraavan kuukauden aikana Skogland palkattiin ohjaajaksi. Kuvaukset alkoivat Atlantassa lokakuussa 2019 ja siirtyivät Tšekkiin maaliskuussa 2020. Ne kuitenkin keskeytettiin väliaikaisesti saman kuukauden aikana koronaviruspandemian vuoksi. Kuvauksia jatkettiin Atlantassa syyskuussa 2020 ja ne jatkuivat myös Tšekissä lokakuun aikana, päättyen kuun lopussa.\n\nThe Falcon and the Winter Soldier koostuu kuudesta jaksosta, jotka julkaistiin Disney+:aan MCU:n neljännen vaiheen toisena sarjana 19. maaliskuuta – 23. huhtikuuta 2021. Sarja sai kehuja kriitikoilta näyttelijöiden roolisuorituksista sekä sarjan tavasta käsitellä sosiaalista selostusta, mutta sarjaa myös kritisoitiin sen juonen etenemistahdista. The Falcon and the Winter Soldier toimii myös alkuasetelmana Mackien roolille elokuvassa Captain America: Brave New World (2024).\n\nJuoni \nSteve Rogers on luopunut Kapteeni Amerikan tittelistä ja toivonut Sam Wilsonista itselleen seuraajaa, mutta Wilson on asiasta epävarma ja hallitus nimittää uudeksi Kapteeni Amerikan jonkun muun. Pian tämän jälkeen Wilson päätyy suorittamaan maailmanlaajuista tehtävää mukanaan Bucky Barnes, joka yrittää hyvittää kaikki tekonsa Talvisotilaana.\n\nNäyttelijät\n\nPäärooleissa\n\nSivurooleissa\n\nVierailevat\n\nJaksot \n\n|}\n\nTuotanto\n\nKehitys \n\nSyyskuussa 2018 raportoitiin, että Marvel Studios kehitti Disneyn suoratoistopalveluun Disney+ useita minisarjoja, jotka keskittyvät sellaisiin Marvel Cinematic Universe -elokuvien hahmoihin, jotka eivät saaneet omia elokuvia. Hahmoja esittävät näyttelijät tulevat palaamaan rooleihinsa. Jokaisen odotettiin alun perin olevan 6–8 jaksoa pitkä ja niillä on ”mojova [budjetti], joka vetää vertoja merkittävien studioiden tuotannoille”. Marvel Studios tuottaa itse nämä sarjat Marvel Televisionin sijasta, joka tuotti MCU:n muut televisiosarjat, Marvel Studiosin johtaja Kevin Feigen ottaessa ”käytännönläheisen roolin” jokaisen sarjan kehittämisessä, keskittyen ”tarinan jatkuvuuteen” elokuvien kanssa ja ”käsitellen” niistä rooleihinsa palaavat näyttelijät.\n\nLokakuun 2018 lopussa Malcolm Spellman palkattiin käsikirjoittamaan minisarjaa, joka keskittyisi Anthony Mackien ja Sebastian Stanin näyttelemiin hahmoihin Sam Wilson / Haukka ja Bucky Barnes / Talvisotilas. Mackie ja Stan olivat jo aiemmin ilmaisseet halunsa näytellä yhdessä omassa spin-off -elokuvassa, Stanin verratessa potentiaalista ideaa buddy-komedioihin kuten 48 tuntia (1982) ja Keskiyön pako (1988). Sarja ja sen nimi julkistettiin virallisesti huhtikuussa 2019 ja lisäksi vahvistettiin Mackien ja Stanin paluut rooleihinsa. Seuraavan kuukauden aikana Kari Skoglandin paljastettiin ohjaavan sarjan kaikki kuusi jaksoa. Jokaisen jakson budjetin on raportoitu olevan 25 miljoonaa dollaria.\n\nKäsikirjoitus \nAvengers: Endgamen (2019) lopussa Steve Rogers luovutti Kapteeni Amerikan kilpensä Wilsonille ja tämän vahvistettiin vaikuttavan sarjan juoneen. Heinäkuussa 2019 Derek Kolstad liittyi mukaan sarjan käsikirjoittajiin, kertoen hyödyntävänsä John Wick -elokuvasarjassa käyttämiään menetelmiä sarjan maailmanrakentamiseen ja hahmokehitykseen. Kolstadin mielestä elokuvien sivuhahmojen ”ottaminen ja laittaminen päärooleihin” johti siihen, että hahmoista tuli ”siistimpiä” ja ”mielenkiintoisempia”, lisäten, että ”heissä on enemmän inhimillisyyttä ja tulevat enemmän tarttumassa siihen keitä ja mitä he ovat.” Lisäksi The Falcon and the Winter Soldierissa esiintyy joitain hahmoja ”Marvelin varhaisimmista elokuvista”, jotka on keksitty uudelleen ”tavalla, joka muuttaa tarinankerronnan rakenteen”. Kolstad lisäsi myös, että sarja käsittelisi ihmisten reaktioita ajatukseen tummaihoisesta Kapteeni Amerikasta. Spellman halusi näyttelijöiden esittelevän taitojaan sen sijaan, että keskittyisivät pelkästään sarjan toimintaan. Stan kuvaili sarjaa tyyliltään samanlaiseksi kuin elokuvaa Captain America: The Return of the First Avenger (2014), sanoen sarjan olevan ”hyvin paljon sellaisessa maailmassa, jonka tunnemme”. Hän lisäsi, että kuuden tunnin sarja antoi hahmoille mahdollisuuksia päätyä uusiin tilanteisiin, jotka eivät olisi mahdollisia kahden tunnin pituisessa elokuvassa.\n\nRoolijako \nSarjan virallisen julkistuksen aikana huhtikuussa 2019 vahvistettiin, että Mackie ja Stan palaisivat Wilsonin ja Barnesin rooleihin. Toukokuussa 2019 Daniel Brühl ja Emily VanCamp osallistuivat neuvotteluihin Helmut Zemon ja Sharon Carterin rooleihin palaamisesta. Brühlin paluu vahvistettiin heinäkuussa 2019 San Diego Comic-Con Internationalissa ja VanCampin paluu kuukausi myöhemmin D23-messuilla, joissa Wyatt Russellin paljastettiin näyttelevän John Walkeria. Kuvauspaikalta otetutu kuvat marraskuussa 2019 paljastivat Adepero Oduyen näyttelevän sarjassa tuntemattomassa roolissa. Joulukuussa 2019 Desmond Chiam ja Miki Ishikawa liittyivät sarjan näyttelijäkaartiin. Tammikuussa 2020 Noah Mills valittiin tuntemattomaan rooliin, ja seuraavan kuukauden aikana myös Carl Lumbly liittyi näyttelijäkaartiin. Syyskuussa 2020 kuvauspaikalta otetut paljastivat Georges St. Pierren palaavan Captain America: The Return of the First Avengeristä (2014) tuttuun rooliinsa Georges Batrocina sekä Erin Kellymanin näyttelevän sarjassa tuntematonta roolia. Seuraavan kuukauden aikana Danny Ramirezin ilmoitettiin näyttelevän sarjassa ”tärkeää roolia”. Helmikuussa 2021 Don Cheadle paljasti palaavansa MCU-elokuvista tuttuun rooliinsa James ”Rhodey” Rhodesina / Sotakoneena. Saman kuukauden aikana Kellymanin hahmoksi paljastettiin Karli Morgenthau, joka on naispuolinen versio sarjakuvahahmosta Karl Morgenthau / Lipunmurskaaja.\n\nKuvaukset \nKuvaukset alkoivat Atlantassa, Pinewood Studiosin tiloissa, 31. lokakuuta 2019, Skoglandin ohjatessa jaksot ja P. J. Dillonin ohjatessa ne. Mackie ja Stan julkistivat virallisten kuvausten alkamisen 4. marraskuuta. Sijaintien kuvaukset sijoittuivat ympäri Atlantan keskustaa marraskuuta helmikuuhun 2020.\n\nTammikuussa 2020 sarjaa oli tarkoitus kuvata kaksi viikkoa Arecibossa, Puerto Ricossa. Mutta tuotanto keskeytyi saarella sattuneiden maanjäristysten vuoksi. Deadline raportoi, ettei ollut varmaa tultaisiinko sarjaa enää lainkaan kuvaamaan saarella. Maaliskuun alussa raportoitiin, että sarjaa kuvattaisiin kolmen viikon ajan Prahassa maaliskuun 25. päivään asti, kunnes kuvaukset alueella keskeytettiin koronaviruspandemian vuoksi. Deadline Hollywoodin mukaan oli epätodennäköistä, että sarjaa enää kuvattaisiin Prahassa. Myöhemmin saman kuukauden aikana Stan paljasti, että kuvaukset olivat yhä kesken, mutta niitä aiottiin jatkaa heti kun olisi turvallista. Hän arvioi, että kuvauksia ”oli luultavasti vielä vähintään kaksi tai kolme”.\n\nToukokuussa Tšekki salli televisio- ja elokuvatuotannon jatkua maan rajojen sisäpuolella, kunhan näyttelijät ja tuotantoryhmä seuraisivat maan asettamia hygieniaohjeita. Kesäkuun lopussa Tšekin elokuvakomission johtaja ilmoitti, että Euroopan unionin asettama matkustuskielto, joka astuisi voimaan 1. heinäkuuta, ei vaikuttaisi elokuva- ja televisiotuotantoyhtiöihin. Tuotantoryhmä on varautunut kuvaamaan sarjaa maassa yhdeksän päivän ajan myöhemmin vuoden 2020 aikana. Elokuun puolella sarjaa aiottiin kuvata Pinewood Atlanta Studiosin tiloissa. Syyskuussa 2020 sarjaa kuvattiin Atlantic Stationilla. Saman kuukauden lopussa VanCamp oli saanut omat kohtauksensa sarjaan kuvattua. Kuvausryhmä palasi Prahaan lokakuussa 2020. Sarjaa kuvattiin Saint Gabrielin luostarissa, Smíchovissa, sekä Olšanyn hautausmaalla. Kuvaukset päättyivät 23. lokakuuta. Mackien mukaan koko kuvausryhmä joutui olemaan karanteenissa ja pysymään usein etäällä toisistaan Prahan kuvausten aikana.\n\nMusiikki \nJoulukuussa 2020 Captain America: The Return of the First Avengerin ja Captain America: Civil Warin säveltäjän Henry Jackmanin paljastettiin säveltävän myös The Falcon and the Winter Soldierin musiikki.\n\nJulkaisu \nThe Falcon and the Winter Soldier koostuu kuudesta jaksosta, jotka julkaistiin Disney+:aan yksitellen joka perjantai 19. maaliskuuta 2021 alkaen ja 23. huhtikuuta 2021 asti. Alkuperäinen suunniteltu julkaisuajankohta oli elokuu 2020, mutta julkaisua jouduttiin siirtämään koronaviruspandemian vuoksi. Se oli osa MCU:n neljättä vaihetta.\n\nTulevaisuus \n\nEnnen sarjan julkaisua, Mackie sanoi, ettei keskusteltuja siitä saisiko sarja toisen kauden, eikä ollut myöskään varma milloin hahmo seuraavan kerran esiintyisi MCU-elokuvissa. Skogland sanoi olevansa itsekin asiasta epävarma ja tunsi, että oli tehnyt kaikkensa sarjan kuuden ensimmäisen jakson eteen. Mutta hän sanoi myös, että oli enemmänkin tarinoita ja hahmoja, joita tutkia, jos toinen kausi toteutettaisiin. Feige sanoi, että toiselle kaudelle olisi ideoita, mutta Marvelin tarkoitus oli, että johdattaisi enemmän tuleviin elokuviin, niin kuin WandaVision teki. Hän lisäsi myös, että toinen tuotantokausi olisi juonipaljastus ja että sarjan hahmojen tulevaisuus oli jo ”kartoitettu”, eikä hän halunnut paljastaa sitä ennen sarjan julkaisua. Huhtikuussa 2021 Moore sanoi, että sarjan päätösjakso sisältäisi tarinaelementtejä, jotka johtaisivat mahdolliseen tosieen tuotantokauteen, ja uskoi sarjan aiheiden olevan ”ikivihreä tarina”, jota tutkia lisää, toisin kuin WandaVisionin tarina.\n\n23. huhtikuuta 2021, samana päivänä, jona sarjan päätösjakso julkaistiin, The Hollywood Reporter raportoi neljännen Kapteeni Amerikka -elokuvan olevan kehityksessä. Elokuva toimii jatkona sarjan tapahtumille ja sen käsikirjoittavat sarjan pääkäsikirjoittaja Spellman sekä sarjan viidennen jakson käsikirjoittaja Dalan Musson. Entertainment Weeklyn Nick Romano piti toisen tuotantokauden toteuttamista nimellä Captain America and the Winter Soldier väistämättömänä. Mutta raportti neljännestä Captain America -elokuvasta lisäsi hänen kiinnostustaan siitä, että mitä Marvel Studios aikoi tehdä, sillä Feigen ja muiden kommentit olivat aiemmin antaneet ymmärtää sarjan saavan toisen varsinaisen tuotantokauden. Mackie ei ollut tietoinen elokuvasta tai mahdollisesta toisesta tuotantokaudesta, mutta odotti innolla, että mitä tulisi tapahtumaan. Elokuussa 2021 hän lopulta sitoutui elokuvan pääosan esittäjäksi. Julius Onah valittiin heinäkuussa 2022 elokuvan ohjaajaksi. Elokuva julkistettiin virallisesti vuoden 2022 San Diego Comic-Con Internationalissa alun perin nimellä Captain America: New World Order. Kesäkuussa 2023 elokuva sai kuitenkin uuden nimen: Captain America: Brave New World. Ramirez ja Lumbly palaavat Torresin ja Bradleyn rooleihin, minkä lisäksi Tim Blake Nelson palaa The Incredible Hulkista (2008) näyttelemään Samuel Sternsiä, Shira Haas näyttelee Sabraa, ja Harrison Ford näyttelee Thaddeus Rossia, korvaten hahmon alkuperäisen näyttelijän, edesmenneen William Hurtin. Elokuva saa ensi-iltansa 26. heinäkuuta 2024.\n\nHuomioita\n\nLähteet\n\nAiheesta muualla\n\nSarjan traileri YouTubessa \n\n2020-luvun yhdysvaltalaiset scifi-sarjat\nYhdysvaltalaiset toimintasarjat\nDisney+-alkuperäissarjat\nMarvel Cinematic Universen neljännen vaiheen televisiosarjat\nMarvel Studiosin televisiosarjat"}
{"id": "1099068", "url": "https://fi.wikipedia.org/wiki/Dino%20Urbani", "title": "Dino Urbani", "text": "Dino Urbani (8. maaliskuuta 1882 Livorno – 9. toukokuuta 1958 Varese) oli italialainen miekkailija ja kaksinkertainen olympiavoittaja. Hän kilpaili vuoden 1920 kesäolympialaisissa Antwerpenissä, jossa hän oli mukana voittamassa kultaa sekä kalvan että säilän joukkuekilpailussa. Lisäksi hän osallistui samoissa kisoissa kalvan yksilökilpailuun.\n\nLähteet \n\nItalialaiset miekkailijat\nItalialaiset olympiavoittajat\nVuonna 1882 syntyneet\nVuonna 1958 kuolleet"}
{"id": "834887", "url": "https://fi.wikipedia.org/wiki/Vytiksen%20risti", "title": "Vytiksen risti", "text": "Vytiksen ristin ritarikunta () on liettualainen ritarikunta, joka perustettiin 23. marraskuuta 1918. Kunniamerkki määrättiin urhoollisuuskunniamerkiksi. Kunniamerkkiä myönnetään tunnustuksena Liettuan itsenäisyyden puolustajille. Ritarikunta lakkautettiin Neuvostoliiton miehityksen ajaksi, mutta palautettiin vuonna 1991.\n\nKunniamerkkiä jaetaan viidessä luokassa:\n\n  Suurristi\n  Komentajan suurristi\n  Komentaja\n  Upseeri\n  Ritari\n\nLähteet \nTetri Juha E.: Kunniamerkkikirja, Saarijärvi: Ajatus 1998 ISBN 951-9440-23-2.\n\nViitteet\n\nAiheesta muualla \n\nLiettualaiset ritarikunnat"}
{"id": "595895", "url": "https://fi.wikipedia.org/wiki/Folie%20%C3%A0%20Deux", "title": "Folie à Deux", "text": "Folie à Deux on Fall Out Boy -yhtyeen viides studioalbumi, joka julkaistiin joulukuussa 2008. Yhtyeen kotimaassa Yhdysvalloissa albumi julkaistiin vasta 16.päivä, kun Australiassa ja Uudessa-Seelannissa julkaisupäivämäärä oli kolme päivää aiemmin, 13. joulukuuta. Ensimmäinen levyltä julkaistu single oli I Don't Care, joka julkaistiin 3. syyskuuta 2008.\n\nKappaleet\n\nKokoonpano \n Patrick Stump – laulu, kitara, piano\n Joe Trohman – kitara\n Pete Wentz – basso, laulu\n Andy Hurley – rummut\n\nVierailevat muusikot \n William Beckett, Elvis Costello, Travis McCoy, Doug Neumann ja Gabe Saporta – laulu (kappale ”What a Catch, Donnie”)\n Brendon Urie – laulu (kappale ”What a Catch, Donnie”), piano ja laulu (kappale ”20 Dollar Nose Bleed”)\n Alexander DeLeon – laulu (kappaleet ”What a Catch, Donnie” ja ”Tiffany Blews”)\n Lil Wayne – laulu (kappale ”Tiffany Blews”)\n Pharrell Williams – syntetisaattori (kappale ”w.a.m.s.”)\n Debbie Harry – laulu (kappale ”West Coast Smoker”)\n\nVastaanotto \nEnsimmäisellä viikollaan albumi myi yli 150 000 kappaletta ja nousi sijalle 8 Billboard 200-listalla. (englanniksi)\n\nArvostelut \n Metacritic: 73/100\n Allmusic: \n Rolling Stone:\n\nLähteet \n\nVuoden 2008 albumit\nFall Out Boyn albumit"}
{"id": "1592166", "url": "https://fi.wikipedia.org/wiki/William%20LeBaron%20Jenney", "title": "William LeBaron Jenney", "text": "William Le Baron Jenney (25. syyskuuta 1832 – 15. kesäkuuta 1907 Los Angeles) oli yhdysvaltalainen arkkitehti ja insinööri, joka suunnitteli maailman ensimmäisen pilvenpiirtäjäksi kutsutun rakennuksen, Chicagon Home Insurance Buildingin.\n\nJenney opiskeli aluksi Phillips Academyssa ja Lawrence Scientific schoolissa Harvardissa, mutta siirtyi Pariisiin École Centrale des Arts et Manufacturesiin opiskelemaan tekniikkaa ja arkkitehtuuria. Pariisissa hän oppi rautarakenteiden uusimpia tekniikoita. Yksi hänen opiskelutovereistaan oli Gustave Eiffel, joka suunnitteli myöhemmin Eiffelin tornin. \n\nJenney valmistui vuonna 1856, ja toimi Yhdysvaltoihin palattuaan Pohjoisvaltioiden armeijan insinöörinä suunnitellen linnoituksia. Sodan päättyessä Jenney oli ylennetty majuriksi. Hän muutti sodan jälkeen Chicagoon ja avasi oman arkkitehtitoimistonsa, joka erikoistui kaupallisten rakennusten suunnitteluun sekä kaupunkisuunnitteluun. Jenney toimi lisäksi 1870-luvulla arkkitehtuurin opettajana Michiganin yliopistossa. Useat tulevat Chicagon koulukunnan arkkitehdit suorittivat harjoittelunsa Jenneyn toimistossa. \n\nJenney suunnitteli kotikaupunkiinsa useita huomattavia rakennuksia, muun muassa Ludington Buildingin ja Manhattan Buildingin. Jenneyn suunnittelemista rakennuksista kuuluisin, Home Insurance Building , rakennettiin vuosina 1884–1885. Talo oli alun perin kymmenen kerrosta korkea, ja se oli ensimmäinen rakennus, jossa oli metallirunko ja jota kutsuttiin pilvenpiirtäjäksi. Jenney käytti talon ylimpien kerrosten tukirakenteissa metallipylväitä perinteisten kivi- ja tiilimuurien sijaan. Home Insurance Buildingin teräsrakenteet painoivat vain kolmanneksen yleensä käytettävistä tiilirakenteista, mikä mahdollisti korkeamman talon ja useampia kerroksia.\n\nLähteet \n\nYhdysvaltalaiset arkkitehdit\nYhdysvaltalaiset insinöörit\nVuonna 1832 syntyneet\nVuonna 1907 kuolleet"}
{"id": "648522", "url": "https://fi.wikipedia.org/wiki/James%20William%20Reiher%20Jr.", "title": "James William Reiher Jr.", "text": "James William Reiher Jr. eli Sim Snuka ja Deuce (s. 1. syyskuuta 1971) on World Wrestling Entertainmentissa esiintynyt painija. Hän on painilegenda Jimmy Snukan adoptoitu poika. Hänet vapautettiin WWE-sopimuksestaan kesäkuun 23.päivänä. Hän on 185 cm pitkä ja painaa 105 kiloa. Hänen lopetusliikkeensä on Enzuigiri. Hän yritti Legacyyn, mutta Ted DiBiase Jr petti hänet. Hänet tunnettiin Deucena vuosina 2007 ja 2008, kunnes hän lopetti tiimin pettämällä kaverinsa Dominon. \n\nYhdysvaltalaiset showpainijat\nVuonna 1971 syntyneet\nElävät henkilöt\n\nnl:James Reiher"}
{"id": "365954", "url": "https://fi.wikipedia.org/wiki/P%C3%A4reh%C3%B6yl%C3%A4", "title": "Pärehöylä", "text": "Pärehöylä on konevoimalla toiminut höylä, joka kykeni maamoottorilla ja hihnalla varustettuna tuottamaan kattopäreitä nopeasti. Pärehöyliä on ollut myös vesimyllyjen yhteydessä, ja myös hevoskiertoisia pärehöyliä on valmistettu.\n\nLähteet\n\nMaatalouskoneet\nMaatalouden historia"}
{"id": "176600", "url": "https://fi.wikipedia.org/wiki/Bent%20Out%20of%20Shape", "title": "Bent Out of Shape", "text": "Bent Out of Shape on Rainbow -yhtyeen seitsemäs ja sen ensimmäisen toimintakauden viimeinen studio-albumi, joka julkaistiin elokuussa 1983.\n\nAlbumin nauhoitus ja sisältö \n\nDifficult to Cure-albumin tapaan Bent Out of Shape nauhoitettiin Sweet Silence-studioilla Kööpenhaminassa Tanskassa Roger Gloverin toimiessa jälleen tuottajana. Kokoonpano oli jälleen muuttunut, kun rumpali Bobby Rondinellin tilalle oli tullut amerikkalais-rumpali Chuck Burgi. Albumilla yhtye palaa edellisen albumin raskaammasta rockista takaisin Difficult to Cure-albumin tyyliseen kaupallisempaan, aikuismaiseen hard rockiin. Yhtyeen ja Ritchie Blackmoren tähtäin oli Pohjois-Amerikan markkinoille suunnattu, jossa AOR-musiikki oli edelleen valtavirtaa. Rainbow oli saanut jonkin verran listamenestystä Yhdysvalloissa edellisen albumin \"Stone Cold\"-singlellä, mutta stadion-luokan yhtye se ei kuitenkaan vielä ollut eikä tullut olemaankaan. Myös albumin nimi \"bent out of shape\" tulee amerikkalaisesta sanonnasta. Albumin kappaleet ovat pääasiassa Blackmoren ja laulaja Joe Lynn Turnerin säveltämiä. \n\nAlbumin kaksi singlejulkaisua olivat sen vahvasti AOR-vaikutteiset balladit \"Street of Dreams\" ja \"Can't Let You Go\". Raskaammasta rockista albumilla muistuttavat \"Fire Dance\", jonka riffiä Blackmore kierrätti myöhemmin Deep Purplen \"The Battle Rages On\"-kappaleessa ja \"Drinking With the Devil\". Kappaleet \"Fool for the Night\" ja \"Desperate Heart\" ovat kevyempää, syntetisaattori-voittoista pop/rockia ja \"Stranded\" ja \"Make Your Move\" ovat perinteisempää rockia. Albumi sisältää myös kaksi instrumentaalia joista Howard Blaken säveltämä \"Snowman\" on tullut tutuksi Suomen televisiossakin jouluisin nähdystä Lumiukko-animaatiosta. Toisesta instrumentaalista \"Anybody There\" Blackmore sai Grammy-ehdokkuuden.\n\nAlbumi mediassa \n\nBritannian albumilistalla albumi jäi sijalle 11. ollen ensimmäinen Rainbow-albumi sitten Rising-levyn joka jäi top-10:n ulkopuolelle. Muualla Euroopassa albumi menestyi hyvin nousten mm. Suomen listan sijalle 2. Yhdysvalloissa albumi ei aivan menestynyt yhtä hyvin kuin edeltäjänsä jääden sijalle 34. \n\nSinglenä julkaistut \"Street of Dreams\" (UK #52) ja \"Can't Let You Go\" (UK #43) eivät olleet suurmenestyksiä Britanniassa. Yhdysvalloissa \"Street of Dreams\" jäi sijalle 60. Billboard Hot 100-listalla mutta nousi toiseksi Hot Mainstream Rock Tracks-listalla. Molemmista kappaleista tehtiin myös promovideot, mutta Music Television kieltäytyi esittämästä \"Street of Dreams\"-videota sen hypnoosia käsittelevän aiheen vuoksi.\n\nAlbumia on kritisoitu vuosien aikana lähinnä sen kaupallisesta ja kevyestä materiaalista johtuen. Julkaisunsa aikaan Britannian musiikkilehdistön mielipiteet albumista olivat ristiriitaisia. Kerrang!-lehden arvostelija kehuu yhtyeen olevan \"parhaassa kunnossa koskaan\" ja Sounds-lehden arvioija sanoo \"Blackmoren olevan synonyymi sanalle laatu\". Melody Makerin kriitikko taas syyttää Blackmorea \"itsensä myymisestä\" ja sanoo albumia \"löysäksi\". UK Pressin arvostelija sanoo yhtyeen olevan \"enemmän Hollywood-eläkeläisiä kuin Heavy Metal-kuninkaita\" ja Record Mirrorin kriitikko kirjoittaa albumin olevan \"tylsä ja laimea\". Suomalaisen Soundi-lehden arvostelija kirjoittaa albumin olevan \"Rainbown huonoimman levyn\" ja kuvaa albumin musiikkia \"nimensä mukaisesti muotopuoleksi vääntyneeksi, nuoleskelevaksi heviksi\". Myös suomalaisen Deep-Purple.fi-sivuston arvostelijat sanovat albumia \"pettymykseksi\". Allmusic.com-sivuston arvostelija antaa albumilla 2,5 tähteä viidestä sanoen albumin olevan \"tasainen, mutta ei uskomaton\".\n\nYhtyeen lopettaminen 1983-1984 \n\nDeep Purplen ja sen klassisen kakkoskokoonpanon (Blackmore, Glover, Ian Gillan, Jon Lord, Ian Paice) huhuttu uudelleenkokoontuminen oli käsillä vuoden 1983 alussa ja Rainbow laitettiin telakalle. Tästä ei vielä kuitenkaan tullut mitään sopimusteknisistä syistä ja Rainbow jatkoi vielä toimintaansa. Bent Out of Shapen julkaisun jälkeen yhtye aloitti kiertueen ja keikkaili mm. Britanniassa ensimmäistä kertaa kahteen vuoteen. Purplen paluusta päästiin viimein sopimukseen ja maaliskuun 1984 Japanin konsertit jäivät Rainbown ensimmäisen toimintakauden viimeisiksi konserteiksi. Alun perin huhuttiin, että Purple olisi koossa vain yhden albumin ja kiertueen ajan ja tämän jälkeen Rainbow jatkaisi toimintaa. Näin ei kuitenkaan käynyt ja Blackmore pysyi Purplessa aina vuoteen 1993 asti jonka jälkeen hän perusti Rainbown uudelleen.\n\nMuuta tietoa albumista \n\nAlkuperäisessä vinyyliversiossa kappale \"Desperate Heart\" kestää 4:04 minuuttia kun taas kasettiversiossa kappale on 4:36 minuuttia pitkä (säkeistö kerrataan soolon jälkeen). Sama koskee kappaletta \"Make Your Move\" joka vinyyliversiossa kestää 3:56 minuuttia ja kasettiversiossa pituus on 5:25 (bridge-osa kerrataan ja lopetus on pidempi). Ensimmäinen CD-painos käyttää vinyyliversiota mutta remasteroitu CD-painos (1999) käyttää kasettiversiota. \n\nRitchie Blackmoren Blackmore's Night-yhtye on versioinut \"Street of Dreams\"-kappaleen vuoden 2006 The Village Lantern-albumilleen. Albumin erikois-painokselta kappaleesta löytyy bonuksena versio, jossa kappaleen duetoivat Candice Night ja ex-Rainbow-vokalisti Joe Lynn Turner.\n\nKappaleet\nA-puoli\n\nB-puoli\n\nSinglejulkaisut\n 1983 – Street of Dreams / Anybody There\n 1983 – Street of Dreams / Anybody There / Power (live) (UK #52), (US #60), (US Hot Mainstream Rock Tracks #2)\n 1983 – Can't Let You Go / All Night Long (live)\n 1983 – Can't Let You Go / All Night Long (live) / Stranded (live) (UK #43)\n 1983 – Can't Let You Go / Drinking With the Devil\n\nKokoonpano\n Joe Lynn Turner – laulu\n Ritchie Blackmore – kitara\n David Rosenthal – kosketinsoittimet\n Roger Glover – basso\n Chuck Burgi – rummut\n\nTuotanto\nRoger Glover – tuottaja\nFlemming Rasmussen – äänittäjä\nThomas Breckling – avustava äänittäjä\nNick Blagona – äänittäjä\nDerek Burnett – kansikuva\nSTd – suunnittelu\n\nArvostelut\n Allmusic () linkki\n\nLähteet\n\nRainbow’n albumit\nVuoden 1983 albumit"}
{"id": "1553250", "url": "https://fi.wikipedia.org/wiki/Scandal%20%28japanilainen%20yhtye%29", "title": "Scandal (japanilainen yhtye)", "text": "Scandal (, tyyliteltynä SCANDAL) on japanilainen pop-rock -yhtye, jonka perustivat neljä tyttöä elokuussa 2006 Osakassa. Yhtyeen kokoonpano on säilynyt muuttumattomana sen perustamisesta lähtien.\n\nJäsenet \nYhtyeen jäsenet:\n Haruna Ono – laulu, kitara\n Mami Sasazaki – kitara, laulu\n Tomomi Ogawa – basso, laulu\n Rina Suzuki – rummut, laulu\n\nDiskografia \nBest Scandal (2009)\nTemptation Box (2010)\nBaby Action (2011)\nQueens Are Trumps: Kirifuda wa Queen (2012)\nStandard (2013)\nHello World (2014)\nYellow (2016)\nHoney (2018)\nKiss from the Darkness (2020)\n\nLähteet\n\nAiheesta muualla \n \n\nJapanilaiset yhtyeet"}
{"id": "1295342", "url": "https://fi.wikipedia.org/wiki/Perunpeukaloinen", "title": "Perunpeukaloinen", "text": "Perunpeukaloinen (Henicorhina leucoptera) on peukaloisten heimoon kuuluva varpuslintu.\n\nLevinneisyys\nPerunpeukaloista tavataan Perun pohjoisosissa ja Ecuadorin eteläisimmissä osissa, ja sen levinneisyysalueen pinta-ala on noin 3 400 km2. Lajia on kuvattu melko yleiseksi, ja se on luokiteltu elinvoimaiseksi. Kanta on kuitenkin vähenevä.\n\nLähteet\n\nPeukaloiset"}
{"id": "714725", "url": "https://fi.wikipedia.org/wiki/Mehter", "title": "Mehter", "text": "Mehter oli erityisesti osmanien valtakunnan janitsaarisotilaiden perinteinen marssimusiikkityyli. Se levisi yleiseen käyttöön ja sitä soitettiin virallisissa tilaisuuksissa ja juhlissa. Mehter kiellettiin janitsaarikapinan väkivaltaisen kukistamisen jälkeen 1826, mutta musiikkiperinne herätettiin osmanivaltakunnan lakkauttamisen jälkeen ja sitä pidetään yllä yhä nykyajan Turkissa.\n\nKeski-Eurooppaan musiikkityyli levisi luultavasti 1720 Puolan kuningas August II:n armeijan ottaessa sen käyttöön. \n\nJanitsaariorkesterin soitolle on tyypillistä vaihteleva rumpujen ja kellojen käyttö ja bassorummun, triangelin ja symbaalien yhdistäminen. \n\nMusiikkityyliä on jäljitelty orkesterimusiikissa erityisesti 1700-luvun lopussa ja 1800-luvun alussa. Tämä on kuultavissa esimerkiksi Christoph Gluckin Le Recontre imprévue (1764; ”Odottamaton kohtaaminen”) ja Mozartin Ryöstö seraljista (1782) ja A-duuri pianosonaatin nro 11 (KV 331) 3. osassa (\"Turkkilainen rondo\") ja Joseph Haydnin sinfoniassa nro 100 (1794, Sotilassinfonia). Ludwig van Beethoven käytti musiikkityyliä näytelmämusiikkisävellyksen Ateenan rauniot (opus 113)  \"Turkkilaisessa marssissa\" ja 9. sinfonian finaalin tenorisoolossa (\"Froh, wie Seine Sonnen fliegen\").\n\nLähteet\n\nAiheesta muualla \n\n Esittely mehter-musiikista \n Mehter-marsseja MP3-tiedostoina\n\nSotilasmusiikki\nOsmanien valtakunnan kulttuuri"}
{"id": "525954", "url": "https://fi.wikipedia.org/wiki/Lis%C3%A4sukupuolirauhaset", "title": "Lisäsukupuolirauhaset", "text": "Lisäsukupuolirauhaset ) ovat uroksille ominaisia rauhasia, jotka tuottavat suurimman osan siemennesteestä. Lisäsukupuolirauhasiin kuuluvat eturauhanen, siemenjohtimen avartuma sekä parilliset bulbouretraalirauhaset ja rakkularauhaset. Lisäsukupuolirauhasten erite laskee joko virtsaputkeen suoraan tai siemenjohtimen kautta. Lisäsukupuolirauhasten esiintyminen eri lajeilla vaihtelee. Ihmisellä, sonnilla ja orilla ovat kaikki neljä lisäsukupuolirauhasta. Karjulta puuttuu siemenjohtimen avartuma ja kollilta siemenjohtimen avartuma sekä rakkularauhanen. Uroskoiralla on vain eturauhanen.\nLisäsukupuolirauhasten erite sisältää muun muassa fruktoosia, joka toimii siittiöiden ravinteena.\n\nUroksen sukupuolielimistö"}
{"id": "1126148", "url": "https://fi.wikipedia.org/wiki/Martin%20Hangl", "title": "Martin Hangl", "text": "Martin Hangl (s. 17. kesäkuuta 1962 Samnaun, Graubünden, Sveitsi) on sveitsiläinen alppihiihtäjä ja supersuurpujottelun maailmanmestari. Hän kilpaili maailmancuptasolla vuosina 1982–1991.\n\nHangl sijoittui Bormion MM-kilpailuissa 1985 pujottelussa 11:nneksi ja suurpujottelussa 14:nneksi. Hän voitti supersuurpujottelun maailmanmestaruuden Vailissa 1989 0,28 sekunnin erolla Pirmin Zurbriggeniin. Samojen kisojen suurpujottelussa hän sijoittui viidenneksi. Saalbachin MM-kilpailuissa 1991 hän sijoittui supersuurpujottelussa seitsemänneksi.\n\nHangl voitti maailmancupissa kolme osakilpailua, kolme kertaa toinen ja kaksi kertaa kolmas. Hän sijoittui supersuurpujottelucupissa neljänneksi kaudella 1988–1989 ja suurpujottelucupissa viidenneksi kaudella 1984–1985.\n\nMyös hänen veljensä Marco Hangl on entinen huipputason alppihiihtäjä.\n\nPalkintosijat maailmancupin osakilpailuissa \nLähde: FIS\n\nLähteet \n\nSveitsiläiset alppihiihtäjät\nVuonna 1962 syntyneet\nElävät henkilöt"}
{"id": "549416", "url": "https://fi.wikipedia.org/wiki/G%C3%A5rdskullan%20museo", "title": "Gårdskullan museo", "text": "Gårdskullan museo on Gårdskullan kartanon alueella Siuntiossa toimiva museo, jossa on yli sata vanhaa traktoria, jotka edustavat 45 traktorimerkkiä. Vanhimmat traktorit ovat vuodelta 1920. Museo sai alkunsa Carl-Erik Rehnbergin 1977 hankkimasta vuoden 1935 Fordsonista. Laajenevaa kokoelmaa varten rakennettiin uusi 50 × 16 m näyttelytila 1988. Entisessä navetassa on puimureita ja puimakoneita. Museossa on traktoreiden lisäksi autoja, höyrykoneita sekä työvälineitä.\n\nKokoelmissa on noin 15 000 esinettä. Traktorit muodostavat museon ytimen. Lisäksi museossa on maataloustyökaluja, vuonna 2020 Saloran erikoisnäyttely, venemoottoreita, höyrykoneita, vanhoja autoja, kotitalousvälineitä. Museossa on myös sepän työpaja ja sekatavarapuoti.\n\nMaatilamuseo on oman ilmoituksensa mukaan alalla Suomen suurin ja Pohjoismaiden monipuolisimpia.\n\nMuseota ylläpitää säätiö, jonka puheenjohtaja on Henrik Rehnberg.\n\nTraktoreita\nAllis-Chalmers\nFarmall\nCletrac\nGMW\nOlivier\nJohn Deere\n\nKuvia\n\nLähteet\n\nAiheesta muualla \n\n Gårdskullan maatalousmuseo,  Länsi-Uudenmaan museot\n\nSiuntion rakennukset ja rakennelmat\nSuomen traktorimuseot"}
{"id": "1023882", "url": "https://fi.wikipedia.org/wiki/Alafia", "title": "Alafia", "text": "Alafia on maalaiskunta Timbuktun alueen Timbuktun piirissä Malissa. Sen keskuskylä Toya sijaitsee Nigerjoen vasemmalla rannalla 18 kilometriä Timbuktusta lounaaseen. Kunnassa on 12 900 ja keskuskylässä 2 400 asukasta (vuonna 2009).\n\nMaantiede ja ilmasto\nAlafian kunnan pinta-ala on 27 857 neliökilometriä. Se rajoittuu pohjoisessa Timbuktun piirin Salamin, idässä Bourem-Inalyn, etelässä Gourma-Rharousin piirin Haribomon ja Dirén piirin Garbakoïran sekä lännessä Goundamin piirin Douékirén ja Essakanen kuntiin. \n\nKunta sijaitsee pääosin Haoussaksi kutsutulla Nigerin vasemmalla rannalla. Pieni alue on Gourmaksi kutsutulla oikealla rannalla. Pohjoisin osa on Saharan autiomaata. Maisemaa leimaavat pohjoisen hiekkadyynit ja etelän jokilaakso.\n\nSeutu kuuluu Sahelin vyöhykkeeseen. Vuotuinen sademäärä on 100 millimetriä. Sadekausi kestää heinäkuusta syyskuuhun. Lämpötilat vaihtelevat 10 ja 45 asteen välillä.\n\nAsutus\nKuntaan kuuluu kahdeksan kylää ja 13 paimentolaisryhmää. Asutus on keskittynyt Nigerjoen läheisyyteen. Kylien asukkaat ovat etupäässä songhaita ja paimentolaiset tuaregeja. Lisäksi on belloja, maureja, sorkoja ja fulbeja. Vallitseva uskonto on islam. Kunnassa on myös muutamia kristittyjä.\n\nLiikenne ja palvelut\nToyasta on tieyhteys Timbuktun satamaan Korioméen. Kunnan pohjoisosan kautta kulkee Timbuktun ja Goundamin välinen maantie 33. Tärkeän liikenneväylän muodostaa Nigerjoki.\n\nSeudun pääelinkeinot ovat maanviljely, transhumanssiin perustuva karjanhoito ja varsinkin bozojen ja somonojen harjoittama kalastus. Tärkeimmät viljelykasvit ovat riisi, hirssi, durra ja vihannekset. Kotieläimiä ovat naudat, lampaat, vuohet, aasit, hevoset, kamelit ja siipikarja. Lisäksi harjoitetaan käsityöammatteja ja kaupankäyntiä sekä hyödynnetään puuvaroja, kalkkikiveä ja hiekkaa. Toyassa ja kolmessa muussa kylässä pidetään viikoittaiset markkinat.\n\nKunnassa toimii 13 alakoulua ja kolme yläkoulua. Koulua käyvien lasten määrä on alhainen, joskin tyttöjen osuus on 2000-luvulla lisääntynyt. Kunnallisia terveyskeskuksia on neljä. Niiden taso on vaatimaton, eikä kunnassa ole yhtään lääkäriä. Vesihuolto käsittää 15 vesijohtoa, 11 porakaivoa ja joukon nykyaikaisia ja perinteisiä kaivoja. Jokaisella kylällä ja paimentolaisryhmällä on ainakin yksi puhtaan juomaveden lähde, mutta kunnan laajuuteen ja väkilukuun suhteutettuna niiden määrä on riittämätön.\n\nAlueella on Malitelin ja Orangen matkapuhelinverkot. Timbuktun läheisyyden ansiosta voidaan seurata radio- ja televisiolähetyksiä. Sähköä saadaan muutamista aurinkopaneeleista.\n\nMatkailu\nPaikallisia nähtävyyksiä ovat Nigerjoen rannat ja Toyan valkoinen dyyni. Matkailun merkitys on vähäinen. Kunnassa on kaksi leirintäaluetta. Iloan kylä on toiminut solidaarisuusmatkailun kohteena.\n\nLähteet\n\nViitteet\n\nMalin kunnat\nTimbuktun piiri"}
{"id": "556270", "url": "https://fi.wikipedia.org/wiki/Brag", "title": "Brag", "text": "Brag eli kerskaus kehittyi Tudorien ajan englannissa primero-nimisestä pelistä. Sen jälkeen kerskauksesta on itsestään on lähtenyt liikkeelle pokeri eri muodoissaan, mutta alkuperäinen peli on yhä suosittu erityisesti Isossa-Britanniassa.\n\nBragissa pelaajille jaetaan kolme korttia joko kaikki kerralla tai kolmen panostuskierroksen aikana. Pelaajat asettavat panoksensa pottiin ja parhaan käden näyttävä pelaaja vie potin itselleen.\n\nBragissa korttien arvojärjestykset ja esiintymistiheydet poikkeavat jokseenkin muista pokeripeleistä. Korttien esiintymistiheydet ovat samat kuin seitsemän kortin avopokerissa lähtökorttien muodostamien vetojen esiintymistodennäköisyys.\n\nBragissa kaksinpelin voittoon riittää usein pelkkä korkea hai-kortti. Useaa vastustajaa vastaan kannattaa pelata vain vahvimmat kortit eikä heikoimmat värit ole usein kamalan suuria suosikkeja voittamaan suurta pottia. Suorat kannattaa pelata lähes aina erittäin aggressiivisesti monia vastustajia vastaan.\n\nPelin varianssi eli onnen osuuden heittely ei ole tässä pelissä suuri, sillä kädet ovat usein suuria suosikkeja toisiaan vastaan ja ns. bad beateja ei kärsitä niin paljoa.\n\nLähtökäsien arvojärjestykset parhaimmasta huonoimpaan \nKolmoset (esimerkiksi 444) (Bragissa kolme kolmosta on paras mahdollinen käsi)\nVärisuora (esimerkiksi JhQhKh) \nSuora (esimerkiksi 789)\nVäri (esimerkiksi 6hKhAh)\nPari (esimerkiksi 227)\nHai eli korkein kortti (esimerkiksi AJ2)\n\nKorttiuhkapelit"}
{"id": "1319536", "url": "https://fi.wikipedia.org/wiki/Virat%20Kohli", "title": "Virat Kohli", "text": "Virat Kohli (; s. 5. marraskuuta 1988 Delhi) on intialainen kriketinpelaaja, joka edustaa Delhin krikettijoukkuetta ja Royal Challengers Bangalorea. 175 senttimetriä pitkä Kohli pelaa myös Intian krikettimaajoukkueessa. Pelipaikaltaan hän on lyöjä.\n\nKohli debytoi Ranji Trophy -sarjassa pelaavassa Delhin krikettijoukkueessa vuonna 2006. Vuonna 2008 hän voitti joukkueen kanssa Ranji Trophyn ja samana vuonna Intian alle 19-vuotiaiden maajoukkueen kanssa ikäluokan maailmanmestaruuden toimien joukkueen kapteenina. Indian Premier Leaguen Royal Challengers Bangaloressa hän debytoi niin ikään vuonna 2008. Vuonna 2012 Kohli valittiin ICC:n toimesta One-day Internationalin vuoden pelaajaksi.\n\nIntian krikettimaajoukkueessa Kohli teki Test-debyyttinsä vuonna 2011. Nykyisin hän toimii joukkueen kapteenina. One-day Internationaleissa hän pelasi ensimmäisen maaottelunsa jo vuonna 2008. Vuonna 2011 hän oli mukana voittamassa maailmanmestaruutta. ICC:n järjestämän World Twenty20-turnauksen parhaaksi pelaajaksi Kohli on valittu kahdesti. Vuoden 2014 turnauksessa hän teki ennätykselliset 319 juoksua.\n\nKohlin puoliso on näyttelijä Anushka Sharma, jonka kanssa hänellä on tytär. Pari on saavuttanut suuresti huomiota. Vuonna 2014 brittiläinen lehti SportsPro listasi Kohlin maailman toiseksi myyvimmäksi urheilijaksi Formula 1 -kuljettaja Lewis Hamiltonin jälkeen.\n\nSaavutukset \nSeurajoukkuetasolla\nRanji Trophy: 2007–2008\n\nMaajoukkuetasolla\nMM-kilpailut: kultaa (2011)\n\nHenkilökohtainen\nOne-day Internationalin vuoden pelaaja: 2012\nOne-day Internationalin vuoden tähdistöjoukkue: 2012, 2014\nArjuna Award: 2013\nWorld Twenty20-turnauksen paras pelaaja: 2014, 2016\nCEAT Internationalin vuoden pelaaja: 2011–2012, 2013–2014\n\nLähteet\n\nAiheesta muualla \n\nIntialaiset kriketinpelaajat\nVuonna 1988 syntyneet\nElävät henkilöt"}
{"id": "891767", "url": "https://fi.wikipedia.org/wiki/Uncharted%203%3A%20Drake%E2%80%99s%20Deception", "title": "Uncharted 3: Drake’s Deception", "text": "Uncharted 3: Drake's Deception on Naughty Dogin kehittämä kolmas osa Uncharted-pelisarjaan, ja sen julkaisi Sony Computer Entertainment PlayStation 3:lle. Peli on jatkoa sarjan aiemmille osille, Uncharted: Drake's Fortunelle ja Uncharted 2: Among Thievesille. Kolmannen osan julkaisemisesta tiedotettiin 11. joulukuuta 2010 Spike Video Game Awards -pelitapahtuman yhteydessä, kun pelin traileri sai ensiesityksensä. \n\nPelissä sarjan päähenkilö Nathan Drake sekä hänen ystävänsä Victor Sullivan matkustelevat maailmalla muun muassa Rub’ al-Khalin aavikolla etsimässä kadonnutta kaupunkia. Naispuoliset päähenkilöt Chloe Frazer ja Elena Fisher ovat myös mukana pelissä. Yksi uusi sankarihahmo on Charlie Cutter. Päävihollisina toimivat Rameses, Katherine Marlowe ja Talbot.\n\nPelaaminen \nPeli sisältää uusia ominaisuuksia, joita ovat esimerkiksi Draken paranneltu kiipeilytaito, automaattinen ammusten kerääminen moninpelissä sekä mahdollisuus taistella useaa vihollista vastaan yhtäaikaisesti. Myös vihollisten tekoälyä on paranneltu, mikä mahdollistaa esimerkiksi vihollisten ryhmittäytymisen hyökkäyksissä. Lisäksi moninpeliä ja yhteistyöpelitilaa on laajennettu. Peli tukee stereoskooppista 3D:tä. \n\nNaughty Dog on varmistanut pelissä olevan paljon uutta animaatiota, jolla voidaan saada Drake reagoimaan ympäristöönsä. Kaikki raha, jota pelaaja ansaitsee niin yksin- että moninpelissä, on käytettävissä kummassakin pelimuodossa. Rahalla saa ostettua uusia aseita ja parannuksia verkkopeliin. Hiippailumekaniikkoja on myös paranneltu ja yksinkertaistettu.\n\nJuoni \n\nPelin tarina alkaa, kun Nathan ”Nate” Drake ja Victor ”Sully” Sullivan astuvat sisään baariin Lontoossa. Nate aikoo myydä sormuksen, joka aikoinaan kuului Sir Francis Drakelle. Ostaja antaa Natelle isot lunnaat, mutta pian tämä väittää rahojen olevan väärennettyjä ja haluaa sormuksen takaisin. Nate saa sormuksen takaisin, ja baaritappelun kaaoksessa Nate ja Sully pakenevat takaovesta. Takakujalla he joutuvat kahden miehen pahoinpitelemäksi. Paikalle saapuu Sullyn entinen ystävä Katherine Marlowe, joka ottaa Naten sormuksen haltuunsa. Nathan yrittää saada tämän takaisin, mutta hänet ja Sully ammutaan.\n\nNaten teini-ikään sijoittuvassa takaumassa Nate vierailee museossa ja löytää Sir Francis Draken sormuksen. Nate kohtaa Sullyn, jolla on kopio avaimesta, jolla aarteita suojaava lasikupu voidaan avata. Sully yrittää aukaista lukkoa, mutta avain ei sovikaan siihen. Nate vakoilee paikalta häipyvää Sullya, joka tapaa Marlowen. Pian tämän jälkeen Nate varastaa avaimen ja lähtee karkuun. Nate murtautuu museoon yöllä ja varastaa sormuksen, jonka myös Sully ja Marlowe haluavat. Nate pakenee Marlowen kätyreitä, ja paon epäonnistuessa Sully pelastaa Naten. Nate ja Sully tutustavat toisiinsa, ja Nate kertoo mikä sormuksessa on niin tärkeää. \n\nTakauma vaihtuu nykyhetkeen. Naten ja Sullyn murha paljastuu lavastukseksi; Marlowen kätyreihin soluttautunut Charlie Cutter ampui heitä paintball-ammuksilla. Nate kertoo Marlowen ottaneen haltuunsa väärennetyn sormuksen ja että Natella on edelleen aito sormus.\n\nNate, Sully ja Charlie tapaavat Chloe Frazerin, joka oli tarkkailut, kun Marlowe oli ajanut autonsa erääseen varastoon. Nate, Sully, Charlie ja Chloe etenevät varastoon ja löytävät salakäytävän, joka vie huolto- ja metrotunnelin läpi Marlowen piilopaikkaan. Kun Marlowe on lähtenyt, Nate, Sully ja Charlie tutkivat salaista kirjastoa ja löytävät tutun koodinpurkajan, joka toimii vain Draken sormuksen avulla. Nate saa vihjeen esi-isänsä kartasta, joka on piilotettu kirjastoon. Kun Nate saa kartan, syntyy tulitaistelu, josta Nate tovereineen taistelee tiensä ulos. Charlien asunnolla joukko tutkii karttaa ja Naten löytämää kirjaa. Pian he tajuavat löytyöjen liittyvän kadonneeseen kaupunkiin, ”Hiekkojen Atlantikseen”. Natella on molemmat vihjeet, ”Arabian Lawrencen” vihje ja Francis Draken vihje.\n\nNate ja Sully löytävät itä-Ranska Chateausta ensimmäisen vihjeen palasen ja Syyriasta toisen, mutta Talbot ja Marlowe saavat ne käsiinsä. Nate ja Sully lähtevät Jemeniin, jossa he tapaavat vanhan tutun, Elena Fisherin. Kolmikko matkustaa kaupungin vanhalle puolelle, josta he löytävät tien maan alle. Nate, Sully ja Elena lähtevät tutkimaan salaperäistä maanalaista huonetta, josta he löytävät lisää vihjeitä ja viestejä Francis Drakelta. Kun Nate astuu ulos salahuoneesta, he saavat Talbotin joukot peräänsä. He pakenevat maan pinnalle, mutta huumattu Nate pakenee ja menettää tajunsa. Nate virkoaa Marlowen, Talbotin ja Rameseksen seurasta. Marlowe pyytää Natelta apua löytääkseen Sullyn, jolla on Iramin eli Hiekkojen Atlantiksen koordinaatit. Keskustelu ajautuu rähinään, ja Nate lähtee jahtaamaan Talbotia, kunnes he ajautuvat käsirysyyn ja Rameses lyö Naten tajuttomaksi.\n\nNate palaa tajuihinsa rahtilaivalta, jossa hän kohtaa Rameseksen, joka haluaa saada Iramin koordinaatit. Nate vaikenee, ja Rameseksen poistuessa Nate taistelee tiensä vapaaksi. Nate etenee laivahautausmaan läpi Rameseksen risteilyalukselle. Aluksella syntyy kaoos, ja laiva kaatuu kyljelleen. Nate onnistuu pakenemaan laivalta ennen sen uppoamista.\n\nNate palaa tajuihinsa Jemenin rannikolta ja suuntaa hotelliin, jossa hän tapaa Elenan. Elena kertoo Marlowen joukkojen napanneen\nSullyn, ja että nämä ovat matkalla Hiekkojen Atlantikseen. Koska he eivät ehdi saamaan Sullya kiinni autolla, Nate piiloutuu salamatkustajaksi rahtikoneeseen.\n\nNate ajautuu taisteluun lentokoneessa. Kone tekee pakkolaskun, mutta Nate ennättää pelastautua laskuvarjolla. Nate tajuaa olevansa Rub’ al-Khalin aavikolla. Hän jatkaa matkaansa ja löytää pitkän vaelluksen jälkeen aavekaupungin, jossa piileskeleekin Marlowen joukkoja. Naten pelastaa arabialainen Salim, joka vie hänet heimonsa leiriin. He päättävät hyökätä aamun koitteessa saattueen kimppuun. Nate pelastaa Sullyn saattueen etummaisesta kuorma-autosta. Sully kertoo Natelle, että Marlowe ja\nTalbot eivät etsi aarretta vaan jotain muuta. \n\nNate ja Sully jatkavat matkaa ja astuvat sisään Hiekkojen Atlantikseen. Nate juo lähteestä vettä. Pian Talbot ampuu Sullyn, ja Nate lähtee Talbotin perään. Myöhemmin Nate kohtaa Sullyn, joka onkin elossa. Sully kertoo lähdeveden aiheuttaneen Natelle hallusinaatioita.\nNate ja Sully tajuavat, että Talbot ja Marlowe etsivät tätä saastunutta vettä. Nate sanoo, että Talbot ja Marlowe haluavat sitä, mitä on veden sisässä. Tappeluiden jälkeen he löytävät Marlowen ja Talbotin nostamasta vedestä isoa maljakkoa. Nate tuhoaa kaivausoperaation, mikä aiheuttaa kaaoksen Hiekkojen Atlantiksessa. \n\nKun kaikki ovat pakenemassa, Nate, Sully, Marlowe ja Talbot saapuvat huoneeseen, jonka lattia pettää. Marlowe putoaa juoksuhiekkaan ja pyytää Natea auttamaan häntä tarjoten Draken sormusta. Nate ei onnistu pelastamaan Marlowea. Nate ja Sully joutuvat käsirysyyn Talbotin kanssa, mutta pian Talbot joutuu Naten ampumaksi.\n\nSalim tulee Natea ja Sullya vastaan, ja he pakenevat kaupungista juuri ennen sen sortumista. Lopuksi Nate, Sully ja Elena\nlähtevät takaisin kotiin Sullyn uudella lentokoneella, joka on samanlainen kuin Naten ja Elenan hajottama kone pelissä Uncharted: Drake’s Fortune.\n\nÄäninäyttelijät\n\nAiheesta muualla \n \n \nVirallinen sivusto \n\nUncharted\nVuoden 2011 videopelit\nPlayStation 3 -pelit\nPlayStation 4 -pelit\nNaughty Dogin videopelit"}
{"id": "1435443", "url": "https://fi.wikipedia.org/wiki/Cynthia%20%28albumi%29", "title": "Cynthia (albumi)", "text": "Cynthia on yhdysvaltalaisen freestyle-laulajan Cynthian esikoisalbumi, joka julkaistiin Micmac Records -levy-yhtiöllä 17. lokakuuta 1990. Albumi sisältää singlet ”Thief of Heart”, ”Endless Night” ja ”Change on Me”, joista viimeinen sijoittui Billboard-lehden Dance Club Songs -musiikkilistan sijalle 37.\n\nKappaleet\n Change on Me – 6.35\n Endless Nights – 8.10\n Holding On – 3.59\n Thief of Heart – 5.55\n Everytime I Look at You – 5.57\n Gonna Get Over You – 6.15\n\nLähteet\n\nCynthian albumit\nVuoden 1990 esikoisalbumit"}
{"id": "1151278", "url": "https://fi.wikipedia.org/wiki/It%C3%A4inen%20komppania", "title": "Itäinen komppania", "text": "Itäinen komppania () oli Pyhän saksalais-roomalaisen keisarikunnan johtama kauppakomppania keisari Kaarle VI:n aikakaudella vuosina 1719–1740. Komppanian tavoitteena oli vahvistaa keisarikunnan kauppaa Balkanilla ja se nautti laajoista oikeuksista keisarikunnan sisällä.\n\nKomppaniassa oli lukuisia ongelmia ja esimerkiksi kuljetus- ja tuotantomaksut nousivat kohtuuttomiksi. Näin esimerkiksi Triesten vapaasatamassa Ruotsista tuota teräs ja rauta, jota kuljettiin alankomaalaisilla ja brittiläisillä laivoilla, oli halvempaa kuin keisarikunnan muilta alueelta tuotu. Komppania oli jo vuonna 1731 pahasti velkaantunut. Tavoite Balkanin kaupan vahvistamisesta epäonnistui ja komppania purettiin vuonna 1740.\n\nLähteet \n\nPyhä saksalais-roomalainen keisarikunta\nKauppakomppaniat"}
{"id": "903891", "url": "https://fi.wikipedia.org/wiki/Tran%C3%A5sin%20kunta", "title": "Tranåsin kunta", "text": "Tranåsin kunta () on Jönköpingin läänissä sijaitseva Ruotsin kunta. Maakuntajaossa se kuuluu Smålandiin. Kunnan keskustaajama on Tranås.\n\nKunnan maapinta-ala on 402,60 neliökilometriä (1.1.2016) ja asukasluku 18 874 henkeä (31.12.2021).\n\nVuonna 2007 kunnassa oli 49,46 km² peltoa, joten saman ajankohdan maapinta-alaan vertaamalla saadaan peltojen osuudeksi 12,2 prosenttia kunnan maapinta-alasta.\n\nKuntajaon kehitys\nEnnen vuotta 1863 kunnan alueella sijaitsivat Adelövin, Linderåsin ja Säbyn pitäjät. Kuntakäsitteen perustamisen myötä 1.1.1863 jokainen niistä muodosti oman maalaiskunnan. Vuonna 1882 osa Säbystä erotettiin Tranåsin kauppalaksi. Säbyn maalaiskuntaan muodostettiin Tranås Kvarn -niminen taajaväkinen yhdyskunta vuonna 1903. Kauppala ja taajaväkinen yhdyskunta yhdistettiin ja muutettiin vuonna 1919 Tranåsin kauppalaksi. Säby liitettiin vuonna 1952 Tranåsiin. Vuoden 1952 kuntauudistuksessa Adelöv ja Linderås yhdistettiin Linderåsin \"suurkunnaksi\", mutta kaupunkiin uudistus ei vaikuttanut. Seuraavassa kuntauudistuksessa Tranåsista tuli keskustaajama ja Linderås liitettiin vuonna 1967. Vuonna 1971 kaupunki muutettiin Tranåsin kunnaksi Ruotsin siirtyessä yhteen kuntamuotoon.\n\nVäestönkehitys\n\nKunnan väestö taustan mukaan on esitetty seuraavassa taulukossa.\n\nHieman vanhempien vuoden 2009 lopun tietojen mukaan kunnassa asui 171 Suomessa syntynyttä, mikä vastasi 0,9 prosenttia kunnan väestöstä.\n\nVielä vanhempien vuoden 1984 lopun tietojen mukaan 3,5 prosenttia kunnan asukkaista oli ulkomailla syntyneitä. Tuolloin kunnassa asui 191 Suomessa syntynyttä, mikä vastasi 1,1 prosenttia kunnan väestöstä.\n\nVuoden 2010 tietojen mukaan 20 vuotta täyttäneiden kuntalaisten mediaaninettotulot olivat 177 400 kruunua. Vuodelta 2007 olevan tiedon mukaan kuntalaisten nettovarallisuuden mediaani oli 54 000 kruunua.\n\nVuoden 2011 lopussa kunnan väestö jakautui eri ikäryhmiin seuraavasti:  \n 0–17-vuotiaat: 20,2 %\n 18–64-vuotiaat: 56,4 %\n 65 vuotta täyttäneet: 23,3 %\n\nElinkeinot\nSeuraava taulukko kuvaa työpaikkojen ja työllisten jakautumista eri elinkeinojen kesken. Luvut on laskettu kahdessa eri Statistiska centralbyrånin tilastossa ilmoitettujen perusteellisempien tietojen pohjalta. \"Päiväväestö\" (ruots. dagbefolkning) kertoo kunnassa sijaitsevista työpaikoista ja \"yöväestö\" (ruots. nattbefolkning) puolestaan kunnassa asuvien elinkeinosta. Työpaikkaomavaraisuus on laskettu päivä- ja yöväestön suhteena. Alkutuotanto tarkoittaa maa- ja metsätaloutta sekä kalastusta. Jalostuksen kohdalla on laskettu yhteen tavaranvalmistus- ja kierrätysteollisuus, energia- ja ympäristöyritykset sekä rakennusteollisuus. Muut toimialat on laskettu palveluihin lukuun ottamatta niitä, joiden elinkeino on tuntematon.\n\nTaajamat\n\nKunnassa on 3 taajamaa, joiden osuus kunnan väestöstä vuoden 2010 lopussa oli 84,2 prosenttia. Taajamien ulkopuolella asui tuolloin 2 858 asukasta. Seuraavassa on lueteltu kunnan alueella sijaitsevat taajamat väkilukuineen:\n\nKunnan keskustaajama on lihavoitu.\n\nPientaajamat\n\nYli 200 asukkaan taajamien lisäksi kunnassa on vuoden 2010 tietojen perusteella myös seuraavat 50–199 asukkaan pientaajamat:\n Hätte\n Linderås\n Norraby\n Röhälla\n Ådala\n\nKunnanvaltuusto\n\nRuotsissa valitaan joka neljäs vuosi edustajat valtiopäiville, aluevaltuustoihin ja kunnanvaltuustoihin. Seuraavassa taulukossa on esitetty valtiopäivillä edustettuina olevien puolueiden saamat valtuustopaikat Tranåsin kunnanvaltuustossa vuodesta 1973 lähtien.\n\nPiirit\n\nVuodesta 2016 alkaen kunta on jaettu seuraaviin piireihin:\n Adelövin piiri \n Linderåsin piiri \n Säbyn piiri (Småland)\n\nSeurakunnat\n\nVuoden 2012 aluejaon mukaan kunnassa on seuraavat Ruotsin kirkon seurakunnat:\n Säby\n Adelöv\n Linderås\n\nHistorialliset seurakunnat\nSeuraavassa luettelossa on mainittu kaikki nykyisen kunnan alueella sijainneet seurakunnat. Jos seurakunta on lakkautettu, niin sen perässä on asteriski (*). Mahdolliset suluissa lukevat nimet ovat seurakunnan vaihtoehtoisia tai vanhempia nimiä. Jos nimen perässä lukee kbfd, niin kyseessä \"kirkonkirjapiiri\" (), joka ei ole muodostanut omaa seurakuntaa, vaikka ne seurakuntiin rinnastetaankin.\n Adelöv\n Linderås\n Säby\n\nKirkot\n\nLähteet\n\nAiheesta muualla\n\n Tranåsin kunnan kotisivut"}
{"id": "1107293", "url": "https://fi.wikipedia.org/wiki/M-Dinitrobentseeni", "title": "M-Dinitrobentseeni", "text": "m-Dinitrobentseeni eli 1,3-dinitrobentseeni (C6H4N2O4) on nitrattu aromaattinen yhdiste. Yhdistettä käytetään väriaineiden valmistuksessa ja räjähdysaineena. Yhdiste on o- ja p-dinitrobentseenien isomeeri.\n\nOminaisuudet\nm-Dinitrobentseeni on huoneenlämpötilassa vaaleankellertäviä hiutalemaisia kiteitä. Yhdiste liukenee vain heikosti veteen, mutta liukenee orgaanisiin liuottimiin. Aine on erittäin voimakas hapetin ja voi räjähtää kuumennettaessa ja hankautumisen vuoksi.\n\nYhdiste, samoin kuin sen isomeerit, on voimakkaasti myrkyllistä. Myrkytysoireet voivat ilmestyä viivästyneinä ja niitä ovat kynsien ja ihon sinertyminen, päänsärky ja oksentaminen. Nitrobentseenin tavoin m-dinitrobentseeni voi imeytyä ihon läpi elimistöön.\n\nValmistus ja käyttö\nNitrobentseenin nitraus johtaa seokseen, jossa on noin 93 % m-dinitrobentseeniä, 6 % o-dinitrobentseeniä ja 1 % p-dinitrobentseeniä. Toisin kuin nämä muut isomeerit, m-dinitrobentseeni ei reagoi natriumhydroksidin ja natriumsulfiitin vesiliuoksen kanssa muodostaen sulfonihappoa tai nitrofenolijohdannaisia. Nämä johdannaiset liukenevat veteen ja tätä voidaan hyödyntään m-dinitrobentseenin puhdistuksessa.\n\nm-Dinitrobentseeniä käytetään väriaineiden synteeseissä. Lisäksi siitä voidaan pelkistää natriumsulfidin avulla m-nitroaniliinia ja vedyn avulla m-fenyleenidiamiinia. Sitä voidaan käyttää myös korroosionestoaineissa, polymeroitumisenestoaineissa ja räjähdysaineseoksissa.\n\nLähteet\n\nAromaattiset yhdisteet"}
{"id": "1197031", "url": "https://fi.wikipedia.org/wiki/Hijazin%20kuningaskunta", "title": "Hijazin kuningaskunta", "text": "Hijazin kuningaskunta () oli Hijazin alueella nykyisen Saudi-Arabian alueella 1916–25 sijainnut kuningaskunta. Se itsenäistyi ensimmäisen maailmansodan aikana käydyn arabikapinan seurauksena, kun Mekan šarif Husain ibn Ali nousi kesäkuussa 1916 Britannian tuella kapinaan Osmanien valtakuntaa vastaan. Hijazin kuningaskunnan itsenäisyys tunnustettiin Sèvresin rauhansopimuksessa vuonna 1920.\n\nValtio koostui kahdesta erityyppisestä alueesta, rannikkovyöhykkestä ja sisämaasta, joita erotti vuoristoalue. Myös valtion nimi Hijaz (jaettu) viittasi tähän kahtalaisuuteen. Alueen tärkeimmät kaupungit ovat Mekka, Medina ja Jedda. Osmannikaudella vuosina 1900–1908 rakennettiin Damaskoksen ja Medinan välinen rautatie, joka oli tärkeä pyhiinvaeltajien kulkuväylä. Nejdin sulttaani Ibn Sa’ud valloitti alueen vuonna 1924 ja liitti sen Nejdin sulttaanikuntaan. Tammikuussa 1926 ibn Sa’ud julistettiin Hijazin kuninkaaksi Mekan suuressa moskeijassa. Yhdistetystä valtiosta käytettiin nimeä Nejdin ja Hijazin kuningaskunta. Vuonna 1932 valtiosta tuli Saudi-Arabia.\n\nLähteet \n\nSaudi-Arabian historia\nLähi-idän entiset valtiot"}
{"id": "1448191", "url": "https://fi.wikipedia.org/wiki/Heidi%20Eriksen", "title": "Heidi Eriksen", "text": "Heidi Anita Eriksen (s. 13. lokakuuta 1972 Utsjoki) on Utsjoen kunnanlääkäri. Hän on toiminut Utsjoen kunnan vastaavana lääkärinä ja oli vuonna 2016 kunnan ainoa saamenkielinen lääkäri. \n\nEriksenin tutkimuskohteena ovat biokemiaa käsittelevän väitöskirjan (2010) jälkeen olleet saamelaisten ja muiden alkuperäiskansojen sairaudet ja hyvinvointi.   \n\nEriksen oli saamelaiskäräjien jäsen 2008–2011. Hän on ollut Saamelaiskäräjien sosiaali- ja terveyslautakunnan jäsen 2008–2011, 2012–2015 ja 2016–2019.\n\nLähteet \n\nSaamelaiskäräjien jäsenet (Suomi)\nSuomalaiset saamelaispoliitikot\nSuomalaiset lääkärit\nElävät henkilöt\nVuonna 1972 syntyneet"}
{"id": "90860", "url": "https://fi.wikipedia.org/wiki/Chiapas", "title": "Chiapas", "text": "Chiapas on osavaltio Meksikon kaakkoisosassa. Sen naapuriosavaltiot ovat Tabasco, Veracruz ja Oaxaca. Idässä se rajoittuu Guatemalaan, ja etelässä on Tyynimeri. \n\nChiapasin pinta-ala on 73 289 neliökilometriä ja asukasluku noin 5,2 miljoonaa (2014). Osavaltion pääkaupunki on Tuxtla Gutiérrez.\n\nMuita kaupunkeja ovat muun muassa San Cristóbal de las Casas, Comitán ja Tapachula. Yksi kolmasosa chiapasilaisista on mayoja.\n\nOsavaltiossa toimii poliittinen vastarintaliike EZLN.\n\nLähteet\n\nAiheesta muualla"}
{"id": "1708199", "url": "https://fi.wikipedia.org/wiki/Savilampi%20%28Hirvensalmi%2C%20l%C3%A4ntinen%29", "title": "Savilampi (Hirvensalmi, läntinen)", "text": "Savilampi  on Etelä-Savossa Hirvensalmella  Keron lähellä sijaitseva lampi. Sen itäpuolella sijaitsee toinen Savilampi.\n\nMaantietoa \nLampi on 390 metriä pitkä, 140 metriä leveä, ja sen pinta-ala on 2,6 hehtaaria. Lammella ei ole kartan mukaan saaria.  Sen rantaviivan pituus on 900 metriä.\n\nVesistösuhteet \nLampi sijaitsee Kymijoen vesistössä (vesistöaluetunnus 14) Mäntyharjun reitin valuma-alueen (14.9) Puulaveden alueella (14.92), jonka Liekuneen–Ryökäsveden alueeseen (14.922) se kuuluu. Lammen vedenpinnan korkeus on 104,2 metriä mpy.\n\nLähteet \n\nPuulaveden alue\nHirvensalmen järvet\nBotin luomat artikkelit"}
{"id": "62965", "url": "https://fi.wikipedia.org/wiki/Akun%20tehdas%20%28rakennus%29", "title": "Akun tehdas (rakennus)", "text": "Akun tehdas on Eppu Normaali Oy:n omistuksessa oleva Ylöjärvellä, Tampereen kupeessa toimiva monialainen av-talo. Akun tehtaalla toimii yli kymmenen itsenäistä yrittäjää yhteistyössä. Akun tehtaalta löytyy niin äänitysstudioita, äänentoisto- ja valoyhtiöitä, roudauslaatikon rakentaja kuin kuvaus- ja screeniyrityskin. Akun tehtaan sivutoimipiste ja myyntikonttori avattiin Turkuun kulttuurikeskus Logomoon lokakuussa 2016.\n\nJuha Torvinen piti Creedence Clearwater Revivalista, joten rakennuksen (kuten myös Eppu Normaalin albumin ja kappaleen vuodelta 1980) nimi sai innoitusta CCR:n levyn nimestä Cosmo's Factory. \n\nAkun tehtaalla on äänitetty muun muassa Eppu Normaalin levy Sadan vuoden päästäkin ja pidetty suurien suomalaisten yritysten juhlia. Akun tehdas hoitaa myös äänentoisto- ja valotekniikkaa muun muassa Himos-festivaalille, Tammerfestiin, Kukkaisrockiin ja Helsingissä järjestettyihin Eurovision laulukilpailuihin 2007.\n\nAiheesta muualla \n Akun tehtaan kotisivut\n\nEppu Normaali\nYlöjärven rakennukset ja rakennelmat"}
{"id": "1717389", "url": "https://fi.wikipedia.org/wiki/GeoJSON", "title": "GeoJSON", "text": "GeoJSON on geospatiaalisen tiedon ja siihen liittyvien ei-spatiaalisten attribuuttien tallennukseen ja tiedon välitykseen kehitetty avoimen standardin tiedostomuoto, joka perustuu JavaScript Object Notation (JSON) -tiedostomuotoon. GeoJSON:issa on määriteltynä JSON-objektityyppejä tavalla, jolla ne edustavat tietoa maantieteellisistä ominaispiirteistä, niiden alueellisista ulottuvuuksista ja ominaisuuksista. GeoJSON:in voidaan määritellä olevan JSON-tiedosto, joka sisältää tietoja tietystä geometriasta (esim. piste, viiva, monikulmio, jne.) valinnaisten ei-spatiaalisten metatietojen kanssa.\n\nMaantieteelliset ominaispiirteet esitetään GeoJSON:ssa geometrisina kuvioina (kuten piste, viivamerkkijono, monikulmio tai pinta). Esimerkiksi osoitteet ja muut tietyssä pisteessä olevat kohteet voidaan kuvata pisteinä, kadut, tiet ja rajat viivamerkkijonoina ja maat, kaupungit sekä muut rajatut maa-alueet erilaisina monikulmioina. Maantieteellisiä ominaisuuksia ei ole rajattu fyysisiin asioihin, vaan mitä tahansa asiaa, jonka sijainti voidaan avaruudellisesti rajata, voidaan pitää tällaisena ominaisuutena. Esimerkiksi erilaisten reititys- ja navigointisovellusten palveluiden kattavuutta voidaan kuvata GeoJSON:in avulla. \n\nGeometriset muodot eli pisteet, viivat ja monikulmiot kuvataan koordinaattien avulla, jotka tiedostossa ovat tietotyyppinä numeroita. Koordinaattien esittämiseen GeoJSON:ssa käytetään maantieteellistä koordinaattiviittausjärjestelmää World Geodetic System 1984 (WGS84), jossa kuvataan pituus- ja leveysasteet desimaalilukuina. ,\n\nHistoria \n\nEnsimmäinen GeoJSON-spesifikaatio julkaistiin vuonna 2008. The Internet Engineering Task Force (IETF) muodosti huhtikuussa 2015 työryhmän, joka julkaisi nykyisen GeoJSON standardi spesifikaation RFC 7946 elokuussa 2016.\n\nGeoJSON-objektit \n\nGeoJSON-objekti vastaa JSON-objektia. GeoJSON-objekti voi esittää jonkin asian avaruudellista ulottuvuutta (Geometry), avaruudellisesti rajattua kokonaisuutta eli ominaisuutta (Feature), tai ominaisuuksien kokoelmaa (FeatureCollection). GeoJSON:in Featuret sisältävät geometriaa kuvaavan objektin sekä lisäominaisuuksia ja FeatureCollection sisältää kokoelman Featureja.\n\nGeometria \nPisteet GeoJSONissa ovat muotoa [x, y] tai [x, y, z]. Nämä voivat olla [pituusaste, leveysaste] tai vaihtoehtoisesti [itäinen, pohjoinen]. Kolmantena arvona on korkeus merenpinnasta. Tämä arvo ei ole pakollinen. Kaikki käytetyt arvot ovat desimaalilukuja. Esimerkiksi Lontoon sijainti (51.5074°N, 0.1278°W) on [-0.1278, 51.5074].\n\nGeoJSONissa koordinaateille määritellään tyyppiarvo. Näitä tyyppiarvoja voivat olla esimerkiksi piste (Point), suora (LineString) ja monikulmio (Polygon). Tyyppiarvot voivat myös olla moniosaisia eli ne sisältävät useamman saman tyyppiarvon koordinaatit. Moniosaiset tyyppiarvot tunnistaa alkuliitteen “Multi” perusteella. Esimerkiksi useamman pisteen määrittelyyn käytetään MultiPoint-tyyppiarvoa sen sijaan, että määriteltäisiin yksitellen useampi Point-tyyppiarvo. Monen erilaisen yksittäisen tai moniosaisen tyyppiarvon lajitelman määrittelyyn voidaan käyttää GeometryCollection-tyyppiarvoa.\n\nTopoJSON \nTopoJSON on GeoJSONin laajennus joka käyttää topologiaa. Sen sijaan, että jokainen geometrinen kuvio esitettäisiin erikseen, TopoJSONissa geometriset kuviot muodostetaan jaetuista segmenteistä, joita kutsutaan arceiksi. Arcit ovat pisteiden sekvenssejä, kun taas suorat ja monikulmiot ovat arcien sekvenssejä. Jokainen arc on määritelty tiedostossa vain kerran, mutta sitä voidaan käyttää useita kertoja. Tämä auttaa vähentämään turhaa toistoa geometristen muotojen määrittelyssä ja pienentää tiedostokokoja. \n\nGeoJSONin muuttamiseen TopoJSONiksi on saatavilla komentorivityökalu. TopoJSONin muuttamiseen takaisin GeoJSOniksi käytetään Javascript kirjastoa. TopoJSONia tukee OGR-työkalun alkaen versiosta 1.11 ja PostGIS alkaen versiosta 2.1.0.\n\nLähteet \n\nJavaScript"}
{"id": "1531307", "url": "https://fi.wikipedia.org/wiki/L%C3%A4hemm%C3%A4ksi", "title": "Lähemmäksi", "text": "Lähemmäksi on Katri Helenan albumi, joka julkaistiin vuonna 1994. Albumi on myynyt kultalevyyn oikeuttavan määrän.\n\nKappaleella ”Tule luo” Katri Helena edusti Suomea Eurovision laulukilpailussa 1993.\n\nKappaleet\n\nMuusikot\nlaulu: Katri Helena\nkitarat: Juha Björninen, Peter Lerche (1–5, 7-9, 11, 12)\nbasso: Heikki Virtanen\nrummut: Jartsa Karvonen (1–5, 7-9, 11, 12), Sami Kuoppamäki (6, 10)\nlyömäsoittimet: Mongo Aaltonen (6, 10)\ntrumpetti: Esko Heikkinen (1, 6, 7, 9, 10)\npuupuhaltimet: Pentti Lahti (1, 6, 7, 9, 10)\ntaustalaulu: Pave Maijanen (1–5, 7-9)\n\nLähteet \n\nVuoden 1994 albumit\nKatri Helenan albumit"}
{"id": "1597619", "url": "https://fi.wikipedia.org/wiki/Wola%20W%C4%85kopna", "title": "Wola Wąkopna", "text": "Wola Wąkopna on kylä Etelä-Puolassa Rakówin kunnassa Świętokrzyskin voivodikunnassa. Kylässä asui 112 asukasta vuoden 2011 väestönlaskennassa. Asukkaista 45,5 prosenttia oli naispuolisia ja 54,5 prosenttia miespuolisia. Alle 18-vuotiaat muodostivat 13,4 prosenttia kylän väestöstä, työikäiset 64,3 prosenttia ja eläkeläiset 22,3 prosenttia. Rakówin kunnan asukkaista 1,9 prosenttia asuu Wola Wąkopnassa.\n\nLähteet \n\nRakówin kylät"}
{"id": "792860", "url": "https://fi.wikipedia.org/wiki/Kurmitsat%20%28suku%29", "title": "Kurmitsat (suku)", "text": "Kurmitsat (Pluvialis) on rantalintujen lahkoon kuuluva lintusuku. Ne elävät pohjoisella pallonpuoliskolla. Kurmitsoja on neljä lajia:\n\nKapustarinta (Pluvialis apricaria)\nSiperiankurmitsa (Pluvialis fulva)\nAmerikankurmitsa (Pluvialis dominica)\nTundrakurmitsa (Pluvialis squatarola)\n\nLähteet \nMaailman lintujen suomenkieliset nimet (BirdLife Suomi) \nITIS: Pluvialis \n\nKahlaajat"}
{"id": "1064254", "url": "https://fi.wikipedia.org/wiki/Avenida%20Paulista", "title": "Avenida Paulista", "text": "Avenida Paulista on brasilialaisen São Paulon kaupungin tärkeimpiä katuja.\n\nKatu avattiin vuonna 1891. Katu on 2,8 kilometriä pitkä ja se on kaupungin liike-elämän keskus.\n\nLähteet\n\nSão Paulon liikenne\nKadut"}
{"id": "1212695", "url": "https://fi.wikipedia.org/wiki/Jules%20Feiffer", "title": "Jules Feiffer", "text": "Jules Ralph Feiffer (s. 26. tammikuuta 1929 The Bronx, New York) on yhdysvaltalainen pilapiirtäjä, romaani- ja näytelmäkirjailija sekä elokuvakäsikirjoittaja, joka tunnetaan parhaiten pitkään jatkuneesta sarjakuvastaan Feiffer. Hänen tuotantoonsa kuuluu yli 35 kirjaa, näytelmää ja elokuvakäsikirjoitusta. Vuonna 1986 hän voitti Pulitzer-palkinnon poliittisista pilapiirroksistaan The Village Voice -lehdessä.\n\nJules Feiffer varttui New Yorkin Bronxissa, jossa hän kävi James Monroen high schoolin. Hän voitti John Wanamakerin mukaan nimetyn piirustuskilpailun väriliitukuvallaan lännensankari Tom Mixistä, kiinnostui vakavissaan piirtäjän urasta ja alkoi analysoida käsiinsä saamien lehtien pilapiirroksia ja sarjakuvastrippejä.\n\nFeiffer pääsi 1940-luvun loppupuolella apulaiseksi sarjakuvantekijä Eisnerille, jonka seitsensivuinen sarja The Spirit ilmestyi sunnuntaisin monien lehtien erillisenä liitteenä. Eisner huomasi pian pojan olevan parempi kirjoittajana kuin piirtäjänä ja antoi tämän tehdä puhekuplien dialogia lopulta varsin itsenäisesti. Feiffer sai myös tehdä omaa yhden sivun sarjakuvaansa nimeltä Clifford (1949–1951) Eisnerin sarjakuvaliitteeseen.\n\nFeifferin sarjakuvia ja pilapiirroksia julkaistiin The Village Voice -sanomalehdessä 42 vuoden ajan, aluksi nimellä Sick Sick Sick, sitten jonkin aikaa nimellä Feiffer’s Fables ja lopulta nimellä Feiffer. Vuonna 1958 McGraw-Hill -kustantamo kokosi Feifferin piirroksia kirjaksi Sick Sick Sick: A Guide to Non-Confident Living. Kirja myi hyvin, ja pian Feiffer-piirroksia alettiin syndikoida muihinkin lehtiin, aluksi The Boston Globeen, Minneapolis Star Tribuneen, Newark Star-Ledgeriin ja Long Island Pressiin. Feifferin sarjakuvia, pilapiirroksia ja kuvituksia ovat julkaisseet myös Los Angeles Times, The New Yorker, Esquire, Playboy ja The Nation. Vuonna 1997 The New York Times tilasi Feifferilta ensimmäiset pääkirjoitusaukeaman pilapiirrokset, joita julkaistiin kuukausittain vuoteen 2000 asti.\n\nFeiffer on kirjoittanut myös kaksi romaania, Harry the Rat with Women (1963) ja Ackroyd (1977), sekä useita lastenkirjoja kuten Henry, The Dog with No Tail, A Room with a Zoo, The Daddy Mountain ja A Barrel of Laughs, a Vale of Tears. Uusin lastenkirja Rupert Can Dance julkaistiin 2014. Feifferin kirjasta The Man in the Ceiling on tuotettu musikaali. Feiffer laati myös yhden varhaisimmista sarjakuvaromaaneista, kovakantisena painetun tarinan Tantrum (1979).\n\nFeifferin näytelmiä ovat Little Murders (1967, suom. Pikku murhat), Feiffer's People (1969), Knock Knock (1976), Elliot Loves (1990), The White House Murder Case ja Grown Ups. Feiffer sovitti julkaisemattoman näytelmänsä Carnal Knowledge elokuvaksi Miehuusvuodet (1971), jonka ohjasi Mike Nichols. Feiffer teki käsikirjoituksen myös Robert Altmanin elokuvaan Kippari Kalle (1980) ja Alain Resnais’n elokuvaan Tahtoo kotiin (1989).\n\nFeiffer on opettanut muun muassa Yalen yliopiston draamakoulussa, Northwestern- ja Columbia-yliopistoissa, Arizonan valtionyliopistossa sekä Dartmouth Collegessa.\n\nVuonna 1961 Feiffer palkittiin George Polk -palkinnolla piirroksistaan ja Oscarilla lyhytanimaatiostaan Munro. Vuosina 1969 ja 1970 hänen näytelmänsä Little Murders ja The White House Murder Case palkittiin sekä Obie- että Outer Circle -palkinnoilla. Vuonna 1986 hän sai Pulitzerin poliittisista pilapiirroksistaan. Vuonna 1995 hänet valittiin American Academy of Arts and Lettersin jäseneksi. Vuonna 2000 hänet palkittiin elämäntyöstään Comic Book Hall of Famen jäsenyydellä ja National Cartoonists Societyn Milton Caniff -palkinnolla. National Cartoonists Society on myös palkinnut hänen teoksensa Kill My Mother vuoden 2014 parhaana sarjakuvaromaanina.\n\nVuonna 2010 Feiffer julkaisi omaelämäkertansa Backing into Forward: A Memoir, joka sai hyvän arvostelun The New York Timesissa. Vuonna 1996 Feiffer lahjoitti arkistonsa satoinen piirrosoriginaaleineen Kongressin kirjastolle.\n\nLähteet\n\nAiheesta muualla \nJules Feifferin virallinen sivusto (Archive.org)\n\nStossel, Sage: A Conversation With Jules Feiffer, The Atlantic 19.3.2010]\nAdams, Sam: Jules Feiffer, The AV Club\n\nYhdysvaltalaiset sarjakuvantekijät\nYhdysvaltalaiset pilapiirtäjät\nPilapiirtämisen Pulitzer-palkinnon saaneet\nYhdysvaltalaiset näytelmäkirjailijat\nYhdysvaltalaiset elokuvakäsikirjoittajat\nYhdysvaltalaiset lasten- ja nuortenkirjailijat\nVuonna 1929 syntyneet\nElävät henkilöt"}
{"id": "1164855", "url": "https://fi.wikipedia.org/wiki/Ap%C3%B3stolos%20V%C3%A9llios", "title": "Apóstolos Véllios", "text": "Apóstolos Véllios (, s. 8. tammikuuta 1992) on kreikkalainen jalkapalloilija, joka edustaa Tanskan Superliigassa pelaavaa FC Vestsjællandia lainasopimuksella Jupiler Pro Leaguen Lierse SK:sta. Véllios on pelipaikaltaan keskushyökkääjä.\n\nUra\n\nSeurajoukkueura \nVéllios aloitti ammattilaisuransa Iraklis FC:ssä kotikaupungissaan Thessalonikissa. Talvella 2011 hän siirtyi Valioliigan Everton FC:hen. Hän teki debyyttinsä joukkueessa huhtikuussa 2011 Aston Villaa vastaan. Saman vuoden syyskuussa hän teki ensimmäisen Valioliiga-maalinsa Wigan Athleticia vastaan. Hän teki myöhemmin Chelsea FC:tä vastaan maalin oltuaan kentällä vain 18 sekuntia. Vuonna 2014 hän siirtyi kauden loppuun kestävälle lainalle Mestaruussarjan Blackpool FC:hen. \n\nHeinäkuussa 2014 Véllios siirtyi Belgian Jupiler Pro Leaguen Lierse SK:hon, jossa hän pelasi syyskauden 2014 aikana 13 ottelua tehden yhden maalin. Tammikuussa 2015 hän siirtyi lainalla Tanskan Superliigan FC Vestsjællandiin.\n\nMaajoukkueura \nVéllios on pelannut Kreikan eri nuorisomaajoukkueissa. Vuodet 2011-2014 hän pelasi alle 21-vuotiaiden maajoukkueessa, jossa hän pelasi 24 ottelua tehden niissä neljä maalia.\n\nLähteet \n http://www.transfermarkt.co.uk/en/apostolos-vellios/profil/spieler_124495.html?from=direktErgebnis\n\nElävät henkilöt\nKreikkalaiset jalkapalloilijat\nVuonna 1992 syntyneet"}
{"id": "1211593", "url": "https://fi.wikipedia.org/wiki/Oreochromis", "title": "Oreochromis", "text": "Oreochromis on tilapioihin kuuluva kirjoahvensuku, johin kuuluvia kaloja tavataan Afrikassa. FishBase-tietokannassa on lueteltu 33 sukuun kuuluvaa lajia.\n\nTämän suvun, kuten muidenkin kirjoahventen, sukulaisuussuhteita on selvitelty DNA-analyysin avulla. Se ei ole helppoa, koska monet Oreochromis-lajit risteytyvät keskenään.\n\nTunnettuja Oreochromis-suvun lajeja ovat valkoleukatilapia (Oreochromis mossambicus), niilintilapia (Oreochromis niloticus), hopeatilapia (Oreochromis variabilis) ja pronssitilapia (Oreochromis esculentus).\n\nLähteet\n\nAiheesta muualla \n\nKirjoahvenet"}
{"id": "869246", "url": "https://fi.wikipedia.org/wiki/Papuankanar%C3%A4ikk%C3%A4", "title": "Papuankanaräikkä", "text": "Papuankanaräikkä (Rallicula forbesi) on Uusi-Guinean kotoperäinen rantakana, josta tunnetaan neljä alalajia. Richard Bowdler Sharpe kuvaili lajin holotyypin Owen Stanley Rangesta vuonna 1887.\n\nLähteet \n\nRantakanat"}
{"id": "1083621", "url": "https://fi.wikipedia.org/wiki/Asp", "title": "Asp", "text": "Asp tai ASP voi tarkoittaa seuraavia:\n\n ASP, Active Server Pages, Microsoftin ohjelmointimenetelmä\n ASP.NET, Microsoftin web-ohjelmistokehys\n ASP Ship Management Scandinavia, laivojen hallintayritys\n ASP-laina, asuntosäästöpalkkiojärjestelmän mukainen valtion tukema asuntolaina\n Asparagiinihappo, jonka lyhenne on Asp tai D.\n Asp, sukunimenä:\n Bertel Asp (1873–1936), suomalainen insinööri ja arkkitehti, Georg Aspin poika\n Carl Henrik Asp (1779–1864), suomalainen juristi ja sotatuomari\n Emma Asp (s. 1987), ruotsalainen jalkapalloilija\n Erkki Asp (1930–2010), suomalainen sosiologian professori\n G. E. Asp (1866–1952), suomalainen arkkitehti ja teollisuuskoulun rehtori\n Georg Asp (1834–1901),  suomalainen anatomian professori, Carl Henrik Aspin poika ja Mathilda Aspin puoliso\n Hanna Asp (1868–1948), suomalainen kirjailija, opettaja ja suomentaja\n Hilda Asp (1862–1891), suomalainen näyttelijä, suomentaja ja kulttuurihenkilö\n Isa Asp (1853–1872), suomalainen runoilija\n Kaarlo Asp (1894–1979), suomalainen kirjailija\n Mathilda Asp (1840–1920), Suomen naisvoimistelun uranuurtaja, Georg Aspin puoliso\n Sami Asp (s. 1978), suomalainen kitaristi ja laulaja\n Sigurd Wettenhovi-Aspa, vuoteen 1939 Wetterhoff-Asp, alkuaan Asp (1870–1946), suomalainen taidemaalari, kuvanveistäjä, kirjailija ja kielimies, Georg Aspin poika\n Sirppa Sivori-Asp (1928–2006), suomalainen näyttelijä, ohjaaja ja televisiotuottaja\n Thore Asp (1875–1947), suomalainen valtiotieteen tohtori, kauppakoulun johtaja ja päätoimittaja, Georg Aspin poika\n Vala Asp (1868–1953), suomalainen kirjailija.\n\nLuettelot henkilöistä sukunimen mukaan\n\nde:Asp"}
{"id": "545987", "url": "https://fi.wikipedia.org/wiki/Briord", "title": "Briord", "text": "Briord on kunta Ainin departementissa Rhône-Alpesin hallintoalueella Ranskassa. Kunnassa oli 675 asukasta vuoden 1999 väestönlaskennassa. Briordin pinta-ala on 12 neliökilometriä.\n\nLähteet \n\nAinin kunnat"}
{"id": "1757590", "url": "https://fi.wikipedia.org/wiki/Emil%20Kihlstr%C3%B6m", "title": "Emil Kihlström", "text": "Emil Eino Lenni Kihlström (s. 25. lokakuuta 1991 Tampere) on suomalainen näyttelijä, jolla on ollut rooleja teatterissa, elokuvissa ja televisiosarjoissa. Kihlströmin näytteli yhtä päärooleista C More -suoratoistopalvelun Made in Finland -sarjassa.\n\nKihlström valmistui Taideyliopiston Teatterikorkeakoulusta vuonna 2020.\n\nFilmografia\n\nLähteet\n\nAiheesta muualla \n Emil Kihlströmin profiili Näyttelijäliiton sivuilla\n\nSuomalaiset näyttelijät\nVuonna 1991 syntyneet\nElävät henkilöt"}
{"id": "588640", "url": "https://fi.wikipedia.org/wiki/Kitti%20Thonglongya", "title": "Kitti Thonglongya", "text": "Kitti Thonglongya (1928 − 1974) oli huomattava thaimaalainen lintutieteilijä ja nisäkästutkija.\n\nThonglongya tutki lepakoita ja lintuja Kaakkois-Aasiassa. Hän löysi maailman pienimmän nisäkkään, siankuonolepakon (Craseonycteris thonglongyai), vuonna 1973. Hän kuoli pian tämän jälkeen sydänkohtaukseen, ja lajin nimesi hänen brittiläinen kollegansa John E. Hill löytäjän kunniaksi.\n\nLintutieteen saralla Thonglongya tunnetaan parhaiten aasianjokipääskylöydöstään (Pseudochelidon sirintarae) vuonna 1969. Hän löysi tämän erittäin uhanalaisen suurikokoisen pääskylajin talvehtimasta eräällä järvellä keskisessä Thaimaassa. Hän nimesi linnun prinsessa Sirindhorn Thepratanasudan kunniaksi.\n\nHän keräsi kaksi ensimmäistä mekonginvästäräkkiä (Motacilla samveasnae) joulukuussa 1972. Laji nimettiin vasta vuonna 2001 (Duckworth ym.).\n\nThonglongya kirjoitti yhdessä John Edwardsin kanssa teoksen Bats from Thailand and Cambodia, ja hän aloitti Thaimaan lepakoiden taksonomisen tutkimuksen, jonka tulokset ilmestyivät hänen kuolemansa jälkeen teoksessa The Bats and Bat's Parasites of Thailand.\n\nTeoksia \n Edwards, John; Thonglongya, Kitti (1972): Bats from Thailand and Cambodia. Bulletin of the British Museum (Natural History) Zoology. 22(6)\n Hill, J. E. & McNeely, Jeffrey A.: The Bats and Bat's Parasites of Thailand.\n\nOrnitologit\nThaimaalaiset henkilöt\nVuonna 1928 syntyneet\nVuonna 1974 kuolleet"}
{"id": "1000871", "url": "https://fi.wikipedia.org/wiki/Keskiryhm%C3%A4", "title": "Keskiryhmä", "text": "Keskiryhmään kuuluvat keskustapuolueet, liberaalit, kristillisdemokraattiset sekä vihreät puolueet Pohjoismaissa. Keskiryhmä on Pohjoismaiden neuvoston toiseksi suurin puolueryhmä. \n\nRyhmän hallituksessa on kymmenen jäsentä.\n\nPuolueet\nAhvenanmaa \nAhvenanmaan liberaalit Liberalerna på Åland (Lib.)\nAhvenanmaan keskusta Åländsk Center (C)\nAhvenanmaan tulevaisuus Ålands Framtid (ÅF)\n\nFärsaaret \nMiðflokkurin (m)\nSjálvstýrisflokkurin (Sjfl.) \nSambandsflokkurin (sb)\n\nGrönlanti  \nAtassut (A)\nDemokraatit (D)\nPartii Inuit (PI)\n\nIslanti \nFramsóknarflokkurinn (F)\nBjört framtíð (BF)\n\nNorja \nKristillinen kansanpuolue Kristeligt Folkeparti (KrF)\nKeskustapuolue Senterpartiet (Sp)\nVenstre (v)\n\nSuomi \nSuomen Keskusta (Kesk.)\nVihreä liitto (Vihr.)\nSuomen Kristillisdemokraatit (KD)\nSuomen ruotsalainen kansanpuolue (RKP)\n\nRuotsi \nKeskustapuolue Centerpartiet (c)\nKansanpuolue liberaalit Folkpartiet liberalerna (fp)\nKristillisdemokraatit  Kristdemokraterna (kd)\nYmpäristöpuolue Vihreät Miljöpartiet de Gröna (mp)\n\nTanska \nRadikale Venstre (RV)\nVenstre (V)\nLiberal Alliance (LA)\n\nPuheenjohtajat\n\nPääsihteerit\n\nLähteet\n\nAiheesta muualla\n Keskiryhmän kotisivu\n Pohjoismaiden neuvosto - keskiryhmä\n\nPoliittinen keskusta\nPohjoismaiden neuvosto"}
{"id": "1178912", "url": "https://fi.wikipedia.org/wiki/USS%20Wainwright%20%28DD-419%29", "title": "USS Wainwright (DD-419)", "text": "USS Wainwright (runkonumero DD-419) oli vuonna 1940 palvelukseen otettu Yhdysvaltain laivaston Sims-luokan hävittäjä.\n\nValmistus \n\nYhdysvaltain laivasto tilasi aluksen Norfolkin laivastontelakalta, missä köli laskettiin 7. kesäkuuta 1938. Alus laskettiin vesille 21. kesäkuuta 1939 kumminaan Henry Meiggsin puoliso ja otettiin palvelukseen 15. huhtikuuta 1940 ensimmäisenä päällikkönään Thomas L. Lewis.\n\nPalvelus \nKoeajojen päätyttyä alus liitettiin Atlantin laivastoon, jonka mukana se aloitti puolueettomuuden valvonnan.\n\nLähteet  \n\nSims-luokan hävittäjät"}
{"id": "349483", "url": "https://fi.wikipedia.org/wiki/Magic%20Sam", "title": "Magic Sam", "text": "Magic Sam (oik. Sam Maghett, 14. helmikuuta 1937 – 1. joulukuuta 1969) oli yhdysvaltalainen blueskitaristi ja -laulaja.\n\nMagic Sam syntyi Mississippin Grenadassa. Vuonna 1950 hän muutti Chicagoon, ja alkoi muutamia vuosia myöhemmin saada keikkoja paikallisista klubeista huomattavana pidetyn kitaransoittotaitonsa takia. Magic Sam levytti Cobra levy-yhtiölle vuosina 1957-1959. Tältä ajalta tunnetuimpia singlejä olivat \"Easy Baby\" sekä  \"All Your Love\". Magic Sam alkoi nyt saada suosiota, mutta värvättiin armeijaan. Aika tuli armeijassa pitkäksi ja Sam päätti lähteä lätkimään. Tämän seurauksena hän sai kuusi kuukautta vankeutta.\n\nVuonna 1963 Magic Sam sai huomiota suositulla singlellään \"Feelin' Good (We're Gonna Boogie)\". Tehtyään kiertueen Yhdysvalloissa, Englannissa ja Saksassa, hän sai vuonna 1967 sopimuksen Delmark levy-yhtiölle, jonka riveissä hän levytti itse tuottamansa albumit West Side Soul sekä Black Magic. Näistä varsinkin ensin mainitusta tuli erittäin maineikas blueslevy. Näihin aikoihin Magic Samin tärkeäksi yhteistyökumppaniksi muodostui huuliharpisti Charlie Musselwhite.\n\nTaika Samin ura kuitenkin katkesi yllättäen, kun hän yhtäkkiä joulukuussa 1969 kuolikin sydänkohtaukseen 32-vuotiaana. Tämän jälkeen hänet haudattiin Alsipin kaupunkiin Illinoisin osavaltiossa.\n\nNuorella iällä tapahtuneesta kuolemastaan huolimatta Magic Samia pidetään huomattavana muusikkona. Esimerkiksi kuuluisassa Blues Brothers elokuvassa John Belushi omistaa kappaleen Sweet Home Chicago Magic Samille.\n\nAiheesta muualla\nMagic Samista asiaa Cascade Blues sivustolla \n\nYhdysvaltalaiset bluesmuusikot\nYhdysvaltalaiset kitaristit\nYhdysvaltalaiset laulajat\nVuonna 1937 syntyneet\nVuonna 1969 kuolleet"}
{"id": "1290538", "url": "https://fi.wikipedia.org/wiki/HMS%20Gorgon%20%281871%29", "title": "HMS Gorgon (1871)", "text": "HMS Gorgon oli Britannian kuninkaallisen laivaston vuonna 1871 vesillelaskettu Cyclops-luokan monitori.\n\nValmistus \n\nAlus tilattiin Palmers Shipbuilding and Iron Companyltä ja sen köli laskettiin 5. syyskuuta 1870. Alus laskettiin vesille 14. lokakuuta 1871 ja se valmistui 19. maaliskuuta 1877.\n\nPalvelus \nAlus otettiin palvelukseen huhtikuussa 1872 ja se myytiin romutettavaksi 12. toukokuuta 1903.\n\nLähteet\n\nViitteet \n\nCyclops-luokan monitorit\nPalmersin valmistamat alukset"}
{"id": "1204635", "url": "https://fi.wikipedia.org/wiki/Robert%20Forster", "title": "Robert Forster", "text": "Robert Forster (syntymänimeltään Robert Wallace Foster Jr.; 13. heinäkuuta 1941 Rochester, New York – 11. lokakuuta 2019 Los Angeles, Kalifornia) oli yhdysvaltalainen näyttelijä, joka teki pitkän uran elokuvissa ja televisiossa. Forster esiintyi yli sadassa elokuvassa. Hän näytteli pääosissa esimerkiksi tieteiselokuvassa Musta aukko (1979) ja kauhuelokuvassa Alligaattori (1980).\n\nForster tunnetaan parhaiten roolistaan Quentin Tarantinon elokuvassa Jackie Brown (1997). Hän oli roolisuorituksestaan ehdokkaana parhaasta miessivuosasta vuoden 1998 Oscar-gaalassa. Sittemmin Forster näytteli muun muassa elokuvissa Mulholland Drive (2001), The Descendants (2011) ja Olympos on valloitettu (2013) sekä televisiosarjoissa Heroes (2007–2008) ja Twin Peaks: The Return (2017). Hänellä oli myös pieni rooli televisiosarjassa Breaking Bad (2013) ja sarjan jatko-osana toimivassa elokuvassa El Camino (2019). Kuolemansa jälkeen hänet nähtiin vielä samassa roolissa Netflixin sarjassa Better Call Saul (2020).\n\nElämä \nForster syntyi Rochesterissa New Yorkissa vuonna 1941 amerikanitalialaiselle äidille ja sukutaustaltaan irlantilais-englantilaiselle isälle. Hänen vanhempansa erosivat hänen ollessaan kahdeksanvuotias.\n\nForster opiskeli korkeakoulussa psykologiaa ja valmistui vuonna 1963. Hänen näyttelijänuransa alkoi Broadwaylla, josta hänet löydettiin valkokankaalle. Forsterin ensimmäinen elokuva oli Heijastuksia kultaisessa silmässä (1967), jossa pääosia näyttelivät Elizabeth Taylor ja Marlon Brando.\n\nForster oli naimisissa kahdesti, ja hänellä on yhteensä neljä lasta sekä neljä lastenlasta.\n\nForster oli Triple Nine Societyn jäsen. Kyseisen järjestön jäsenet ovat saaneet älykkyystesteissä suuremman älykkyysosamäärän kuin 99,9 prosenttia väestöstä.\n\nKuolema \nRobert Forster kuoli kotonaan Los Angelesissa aivosyöpään 11. lokakuuta 2019. Samana päivänä sai ensi-iltansa Forsterin viimeiseksi jäänyt elokuva El Camino. Forster oli kuollessaan 78-vuotias.\n\nLähteet\n\nAiheesta muualla \n \n \n\nYhdysvaltalaiset näyttelijät\nAmerikanitalialaiset\nAmerikanirlantilaiset\nAmerikanenglantilaiset\nVuonna 1941 syntyneet\nVuonna 2019 kuolleet"}
{"id": "643050", "url": "https://fi.wikipedia.org/wiki/Moonfreeze", "title": "Moonfreeze", "text": "Moonfreeze on vuonna 1998 perustettu breakdance-ryhmä. Tunnetuksi Moonfreeze tuli lukuisista breakdance-kilpailujen voitoista ja aktiivisesta keikkailusta. Vuoteen 2005 mennessä ryhmä oli esiintynyt ja edustanut neljällä mantereella. 2010-luvulle tultaessa Moonfreeze oli organisoitunut ja kasvanut entisistä raameistaan kansainväliseksi organisaatioksi. Moonfreeze-nimen alla toimivia ryhmittymiä toimi ainakin Suomessa, Keniassa, Espanjassa, Islannissa ja Virossa.\n\nHistoria\n\n1990-luku\nPerustettu Varkaudessa 1998. Ryhmän aktiivinen keikkailu ja median antama huomio breakdancelle loi Varkauteen useita tanssiryhmiä, jonka vuoksi Moonfreeze pystyi pioneeriryhmänä kehittymään ja rekrytoiman lisää jäseniä nopeasti vuosituhannen lopussa.\n\n2000-luku\nVuonna 2000 Moonfreeze järjesti ensimmäisen kansainvälisesti noteeratun bboy-tapahtuman Breakers Trevenge:n Tampereella. Dj Beyond liittyi Trenvengessä ensimmäisenä muusikkona ryhmään.\n\n2000-luvun alkupuolella ryhmä laajeni ympäri Suomea ja alkoi harjoitella kilpailuihin sekä keikkailemaan aktiivisesti. Tämän ansiosta osa ryhmästä pystyi tanssimaan ammatikseen. Vuosikymmenen alkupuolella ryhmä nähtiin Hartwall areenan Sexhibitionissa, Turun Elysée Arenan uskonnollisissa festivaaleissa ja kaikkialla siltä väliltä. \n\nKansainvälisenä toiminta alkoi vuonna 2002, jolloin ruotsalainen tanssiryhmä Deperados ja Moonfreeze aloittivat yhteistyön. Ryhmät kiersivät Eurooppaa ja vuonna 2005 Moonfreeze laajeni Ruotsiin.\n\nVuonna 2008 vietettiin Moonfreezen 10-vuotissyntymäpäiviä yhtenä Blockfest-musiikkifestivaalin osana Tampereen Pakkahuoneella. Moonfreezen DJ:nä toimi Dj Kiillo. Samana vuonna räpartisti Juno liittyi epävirallisesti Moonfreezen. Junon jäsenyys ryhmässä virallistettiin vuonna 2012.\n\n2009 Moonfreeze järjestyi uudelleen ja otti käyttöön jaostojärjestelmän,\njossa jokaisella jaostolla on oma organisaatio. Jaoston ydin on ns. chapter. Lisäksi organisaatiossa jäsenien ohessa toimii nk. family ja prospect. Näissä asema määräytyy järjestyneisyyden mukaan.\n\n2010-luku\n\nToiminta  ja eri taiteenlajit sekä tapahtumien järjestely tulivat mukaan toimenkuvaan. Vuonna 2012 Dashy krew Keniasta sulautui Moonfreezen organisaatioon ja perusti oman jaoston Keniaan. Perässä seurasi itsenäiset jaostot Islantiin ja Viroon.\n\n2020-luku\n2021 liittyi osaksi Zulu Unionia\n\nKilpailumenestys\nWarkaus battle 1998. 1. sija\nTrevenge 1 1999. 2. sija\n Helsinki battle SM 2000. 3. sija\n Helsinki battle SM 2001. 1. sija (Suomen mestaruuskilpailut)\n Helsinki battle SM 2002. 1. sija (Suomen mestaruuskilpailu).\n Swedish bboy masters 2003. 1. sija (Ruotsin mestaruuskilpailu).\nHelsinki battle SM 2004. 1. sija (Suomen mestaruuskilpailu).\n Belgium international bboy jam 2004. 1. sija.\nBreak sm ubj 2007 crew. 1. sija (Suomen mestaruuskilpailu)\nMalta guiness street dance competition 2008 in Kenya. 1. sija.\nGuinness Street Dance Africa held in Nigeria 2008. 3. sija.\nBattle of the Bones competition at Club Sound. 1. sija.\nStreet Dance battle competition “Urban” Challenge held at the Nyayo Sta- dium. 1. sija.\nWestlands Sprite “TOLD LIKE IT IS” challenge. 3. sija.\n *Can you dance reality show competition on KTN TV. 3. sija.\nSakata reality show dance competitionin CITIZENTV. 3. sija.\n\nLähteet\n\nAiheesta muualla \n\n www.moonfreeze.net\n Video materiaalia\n\nTanssiryhmät"}
{"id": "1699291", "url": "https://fi.wikipedia.org/wiki/Korsholman%20rovastikunta", "title": "Korsholman rovastikunta", "text": "Korsholman rovastikunta () on Pohjanmaalla sijaitseva Porvoon hiippakunnan rovastikunta. Korsholman rovastikunnan lääninrovastina toimii Tomi Tornberg.\n\nSeurakunnat \nLista Korsholman rovastikuntaan kuuluvista seurakunnista:\n Bergön seurakunta\n Petolahden seurakunta\n Maalahden seurakunta\n Sulvan seurakunta\n Mustasaaren ruotsalainen seurakunta\n Vaasan ruotsalainen seurakunta\n Raippaluodon seurakunta\n Koivulahden seurakunta\n Vöyrin seurakunta\n\nLähteet \n\nPorvoon hiippakunta"}
{"id": "1527472", "url": "https://fi.wikipedia.org/wiki/Vancouver%20Titans", "title": "Vancouver Titans", "text": "Vancouver Titans on kanadalainen elektronisen urheilun Overwatch-ammattilaisjoukkue, joka kilpailee Overwatch Leaguen (OWL) Tyynenmeren divisioonassa. Seura perustettiin syyskuussa 2018 ja se on kotoisin Vancouverista. Se on toinen kahdesta OWL:n kanadalaisjoukkueesta Toronto Defiantin ohella. Vancouver Titans pelasi ensimmäisen OWL-kautensa vuonna 2019. Seuran omistaa jääkiekkoseura Vancouver Canucksin toimitusjohtaja Francesco Aquilini.\n\nLähteet\n\nAiheesta muualla\n Virallinen sivusto \n\nOverwatch League -joukkueet\nKanadalaiset urheiluseurat\nVancouverin urheilu"}
{"id": "1108785", "url": "https://fi.wikipedia.org/wiki/Lena%20Lotzen", "title": "Lena Lotzen", "text": "Lena Lotzen (s. 11. syyskuuta 1993 Würzburg) on saksalainen jalkapalloilija, pelipaikaltaan hyökkääjä. Hän on pelannut Saksan naisten maajoukkueessa 25 maaottelua vuosina 2012–2015 ja tehnyt niissä neljä maalia.\n\nLotzen esiintyi ensimmäisen kerran Saksan naisten maajoukkueessa helmikuussa 2012. Hän voitti alle 19-vuotiaiden Euroopan-mestaruuden 2011. Hän pelasi alle 17-vuotiaiden MM-kisoissa 2010 ja saavutti MM-hopeaa alle 20-vuotiaiden MM-kisoissa 2012. Hän pelasi ensimmäisen kerran naisten arvokisoissa vuoden 2013 EM-kisoissa, jossa Saksa voitti mestaruuden. MM-kilpailuissa 2015 hän pelasi yhden ottelun kokonaan ja pääsi vaihtopelaajana kentälle kahdessa ottelussa.\n\nSeuratasolla Lotzen edustaa Bayern Müncheniä. Hänen juniorivuosiensa seuroja olivat TG Höchberg ja JFG Kreis Würzburg Süd-West.\n\nLähteet\n\nViitteet \n\nSaksalaiset jalkapalloilijat\nVuonna 1993 syntyneet\nElävät henkilöt"}
{"id": "1130575", "url": "https://fi.wikipedia.org/wiki/Sergio%20Vartolo", "title": "Sergio Vartolo", "text": "Sergio Vartolo on italialainen muusikko. Hän opiskeli Bolognan konservatoriossa ja yliopistossa. Hän oli vuoteen 1998 saakka neljäntoista vuoden ajan San Petronion basilikan maestro di cappella. Hän on Bolognan filharmonisen akatemian akateemikko. Vartolo on esiintynyt eri puolilla Eurooppaa cembalistina, urkurina, kapellimestarina, lavaohjaajana ja laulajana.\n\nVartolo on levyttänyt muiden muassa J. S. Bachin, Girolamo Frescobaldin, Claudio Monteverdin ja Giovanni Maria Trabacin teoksia. Hänen levytyksistään on myönnetty Preis der deutschen Schallplattenkritik, Choc-palkinto ja Diapason d'Or.\n\nLähteet \n\nItalialaiset cembalistit\nItalialaiset urkurit\nItalialaiset kapellimestarit\nSyntymävuosi puuttuu\nElävät henkilöt"}
{"id": "460406", "url": "https://fi.wikipedia.org/wiki/Viljo%20Niemi", "title": "Viljo Niemi", "text": "Viljo Niemi (9. lokakuuta 1928 Vimpeli – 9. marraskuuta 2016) oli suomalainen pesäpalloilija.\n\nVimpelin Vetoa edustanut \"Ville\" Niemi voitti pesäpallon Suomen mestaruuden vuonna 1960 ja lisäksi useita hopea- ja pronssimitaleita. Pesäpalloliitto (PPL) valitsi hänet vuoden pesäpalloilijaksi vuonna 1954. Hän oli PPL:n joukkueen sieppari Helsingin 1952 olympialaisissa pelatussa pesäpallon näytösottelussa. Itä–Länsi-ottelussa Niemi pelasi seitsemän kertaa.\n\nSaavutukset\n\nPelaajana \n 1 SM-kulta: 1960\n 3 SM-hopeaa: 1959, 1961, 1962\n 4 SM-pronssia: 1952, 1958, 1963, 1964\n 7 Itä-Länsi-ottelua: 1950-1955, 1957\n 1 Liitto–Lehdistö-ottelu\n Vuoden pesäpalloilija 1954\n\nLähteet\n\nViitteet \n\nSuomalaiset pesäpalloilijat\nVimpelin Vedon pelaajat\nVimpelin Vedon pelinjohtajat\nVuonna 1928 syntyneet\nVuonna 2016 kuolleet"}
{"id": "1618850", "url": "https://fi.wikipedia.org/wiki/Tytt%C3%B6kuoro%20Piritat", "title": "Tyttökuoro Piritat", "text": "Tyttökuoro Piritat (joskus myös lyhyemmin Piritat) on suomalainen Vihdin seurakunnassa toimiva hengelliseen musiikkiin erikoistunut tyttökuoro. Kuoro on perustettu vuonna 1974 ja sitä on johtanut yli 30 vuoden ajan Vihdin seurakunnan kanttori Ulla Eho-Saario. Tyttökuoro Piritat on Suomen Kirkkomusiikkiliitto Ry:n jäsen.\n\nToiminta \nTyttökuoro Piritat esiintyvät Vihdin seurakunnassa messuissa ja seurakunnan tilaisuuksissa, Vihdin kunnan juhlissa, omilla esiintymismatkoillaan ja joissain yksityistilaisuuksissa. Kuoron toiminta alkoi vuonna 1974. Kuorossa laulaa eri-ikäisiä lapsia aina alle kouluikäisistä ylöspäin. Varsinaista yläikärajaa kuorossa ei ole, mutta yleisesti laulajat ovat poistuneet kuoron riveistä viimeistään muuttaessaan opiskelemaan eri paikkakunnalle. Pitkäikäisiä laulajia on palkittu kuorossa muun muassa 5-vuotis ansioristillä, Suomen Kirkkomusiikkiliiton 10-vuotis ansiomerkillä ja 15 vuoden jälkeen erilaisilla muistamisilla.\n\nPiritat -kuoro oli toiminut Vihdissä 15 vuotta, ennen kuin kuoron nykyinen johtaja, kanttori Ulla Eho-Saario tuli kuoron johtajaksi. Eho-Saario alkoi työskennellä kovasti kuoron osaamistason nostamiseksi ja nykyisin kuoro vetääkin kirkot täyteen kuulijoita missä sitten esiintyvätkään. Satojen kuulijoiden yleisö ei ole epätavallista. Kuoro konsertoi säännöllisesti joka vuoden keväällä Vihdin kirkossa. Itsenäisyyspäivän tienoilla kuoro konsertoi myös yleensä yhdessä Vihdin Reserviläiskuoron kanssa, jota myös johtaa Ulla Eho-Saario.\n\nUudet laulajat toivotetaan kuoroon tervetulleeksi joka syksy pidettävällä viikonlopun kestävällä kuoroleirillä, jossa kuorolaiset pääsevät ryhmäytymään.\n\nEspoon hiippakunta myönsi Vihdin seurakunnalle hiippakunnan Yhdessä -palkinnon vuonna 2017. Palkinnon perusteluissa huomioitiin Piritat -kuoron esimerkillinen toiminta seurakunnan hyväksi.\n\nEsiintymismatkat \nTyttökuoro Piritat ovat tehneet useita esiintymismatkoja niin kotimaahan, kuin ulkomaillekin. \n\n Tallinna, Viro\n Puola\n Lieksa 2005\n Kotka\n Temppeliaukion kirkko\n Lohjan Pyhän Laurin kirkko\n Fuengirola, Espanja\n Eskilstuna ja Norrköping, Ruotsi\n Edinburgh, Skotlanti 2017\n Budapest ja Köbanya, Unkari 2019\n\nLevytykset \nPiritat ovat rahoittaneet toimintaansa ja esiintymismatkojaan muun muassa myymällä CD-levyjä, joilla he laulavat omaa ohjelmistoaan. Lista levyistä:\n\n Kasvupaikka 1999 (myös C-kasettina)\n Ilon suihkulähde 2006\n T-paitalevy\n Reissulauluja 2015\n 45-vuotis juhlalevy 2020\n\nKuoropuvut \nPirittojen nykyiset kuoropuvut ovat väriltään harmahtavan sinisiä liiloilla, turkooseilla tai violeteilla halkioilla hihoissa ja helmoissa. Puvut ovat ommelleet kuoron entinen laulaja ompelija Pauliina Lyytikäinen ja ompelija Minna Salonen Lyytikäisen kotona Vihdin Hiidenrannassa.\n\nKuoron johtajat \nLista kuoron johtajista:\nPekka Kuokkala 1970-1977\nPirjo Vuorilehto 1977-1980\nKirsti Mustonen 1982-1983\nTuula Kilpeläinen 1984\nPirkko Kela 1985-1989\n Ulla Eho-Saario, 1990-\n\nLähteet \n\nSuomalaiset kuorot\nVihti"}
{"id": "1095481", "url": "https://fi.wikipedia.org/wiki/Ion%20Dumitrescu", "title": "Ion Dumitrescu", "text": "Ion Dumitrescu (18. heinäkuuta 1925 Bukarest – 1999) oli romanialainen ampuja ja olympiavoittaja. Hän voitti olympiahaulikossa kultaa vuoden 1960 kesäolympialaisissa Roomassa. Tämän jälkeen hän jäi siinä vuoden 1964 kesäolympialaisissa viidenneksi, vuoden 1968 kesäolympialaisissa 11. sijalle ja vuoden 1972 kesäolympialaisissa 30. sijalle.\n\nLähteet \n\nRomanialaiset ampujat\nRomanialaiset olympiavoittajat\t\nVuonna 1925 syntyneet\nVuonna 1999 kuolleet"}
{"id": "566254", "url": "https://fi.wikipedia.org/wiki/Josico", "title": "Josico", "text": "José Joaquín Moreno Verdú eli Josico (s. 6. tammikuuta 1975) Hellín, Albacete), on espanjalainen jalkapalloilija, joka edustaa turkkilaista Fenerbahçea. Aikaisemmin urallaan Josico on edustanut Albacete Balompiétä, UD Las Palmasia sekä Villarrealia. Pelipaikaltaan hän on puolustava keskikenttäpelaaja.\n\nLähteet\n\nhttp://www.villarrealcf.com\n\nJosico\nJosico\nJosico"}
{"id": "946164", "url": "https://fi.wikipedia.org/wiki/IC%205152", "title": "IC 5152", "text": "IC 5152 on epäsäännöllinen kääpiögalaksi Intiaanin tähdistössä. Sen löysi DeLisle Stewart vuonna 1908. Galaksin arvellaan kuuluvan Paikalliseen ryhmään, mutta asiasta ei olla varmoja. Se on yksi helpoiten havaittavista galakseista, mutta taustalla olevat tähdet tekevät tarkemmasta tutkimisesta vaikeaa.\n\nLähteet \n\nEpäsäännölliset galaksit\nIntiaanin tähdistö"}
{"id": "585304", "url": "https://fi.wikipedia.org/wiki/AVRO-turnaus", "title": "AVRO-turnaus", "text": "AVRO-turnaus oli vuonna 1938 pelattu shakkiturnaus. Turnauksen nimi tulee sen sponsorilta, joka oli hollantilainen Algemeene Vereeniging Radio Omroep (AVRO). Turnaukseen osallistui sen ajan kahdeksan parasta pelaajaa, ja turnaus olikin aikansa vahvin.\n\nPelaajat ja tulokset\n\nLähde:\n\nLähteet\n\nKirjallisuuslähteet\n\nViitteet\n\nAiheesta muualla\nAVRO 1938 Turnauksen pelit\n\nShakkiturnaukset"}
{"id": "623563", "url": "https://fi.wikipedia.org/wiki/Champigny-sur-Marne", "title": "Champigny-sur-Marne", "text": "Champigny-sur-Marne on kaupunki Île-de-Francen alueella Val-de-Marnen departementissa Pariisin esikaupunkialueella. Se sijaitsee Pariisin itäpuolella Marnejoen varrella. Kaupungissa on arviolta 75 961 asukasta (vuonna 2013) ja sen pinta-ala on 11,3 neliökilometriä.\n\nLähteet\n\nAiheesta muualla \n\n Kaupungin internetsivut\n\nVal-de-Marnen kunnat"}
{"id": "1629563", "url": "https://fi.wikipedia.org/wiki/Kuularuiskulaulu", "title": "Kuularuiskulaulu", "text": "Kuularuiskulaulu on Heikki Ollilan sovittama ja Reino Palmrothin pseudonyymillä M.Turma sanoittama kansansävelmä. Se kertoo puukkojunkkari Antti Isotalon pojanpojasta jääkäri Antti Isotalosta ja hänen toimistaan bolševikkeja (polsuja) vastaan sisällissodassa sekä Aunuksen retkellä vuonna 1919. Laulun ovat sittemmin äänittäneet Jussi Raittinen, Åttopojat, Reino Volanen (nimellä Ilmari Sitari) ja A. Aimo yhtyeineen.\n\nSanat \nTuli Isontalon Antti Härmästä päin\nKera joukkojen rynnistäväin.\nOlot Suomess’ oli muuttua katalaks’,\nMutta Antti pani kapinoitsijat matalaks’.\nJa pullot ne pani kontissa ”klunk”,\nPani Antilla kurkussa ”klunk-klunk-klunk-klunk”.\nKuului rajalta uhkaava huuto,\nTuli Antille kortteerin muutto.\n\nLäksi Isontalon Antti Karjalahan,\nPani vastustajat vapajamahan,\nJa kun polsut ne pakohon loikki,\nAntti karjaasi ”Nyt välit on poikki!”\nJa kuulat ne pani piipussa ”klunk”,\nPani polsujen kintuissa ”klunk-klunk-klunk-klunk”.\nKuularuiskut pani ”tärärättättää”,\nPiti polsujen asemansa jätätättättää.\n\nTuli polsuja Venäjän maan\nValkoupseereita kunnioittamaan.\nMutta Antti kun karjaisi ”huomion”,\nNiin polsut sai kuolemantuomion.\nJa kuulat ne pani piipussa ”klunks”,\nPani polsujen kintuissa ”klunk-klunk-klunk-klunk”.\nKuularuiskut pani ”tärärättättää” -\nPiti polsujen asemansa jätätättättää.\n\nKatso myös\n Isontalon Antti ja Rannanjärvi\n\nLähteet \n\nKansansävelmät\nSotalaulut"}
{"id": "923408", "url": "https://fi.wikipedia.org/wiki/Haxe", "title": "Haxe", "text": "Haxe on useassa ympäristössä toimiva ohjelmointikieli, jonka kääntäjä voi tuottaa useita yleisessä käytössä olevia ohjelmointikieliä. Sen mahdollisia kohteita ovat mm. seuraavat:\n Flash-sovellukset\n Asiakaspuolen websovellukset\n Apachen CGI-sovellukset\n Omillaan toimivat työpöytäsovellukset.\n\n\n\nHistoria \n\nHaxen kehitys alkoi 22.10.2005. Versio 1.0 julkaistiin 17.4.2006 ja versio 2.0 julkaistiin 28.7.2008.\n\nViimeisin versio 3.4.0-rc.1 on julkaistu 30.11.2016.\n\nKäännöskohteet \n\nHaxe-kielisiä ohjelmia voi kääntää useissa eri virtuaalikoneissa suoritettaviksi kieliksi, sekä natiivikoodiksi käännettäviksi kieliksi kuten C++. Versio 3.3.0 tukee seuraavia käännöskohteita:\n Flash 6-8\n Flash 9-10\n Neko\n PHP\n Actionscript 3\n Java\n JavaScript\n C++\n C#\n Python\n Lua\n\nSuositeltuja Ohjelmointiympäristöjä\n\nSuosituimpia ja helppokäyttöisimpiä ohjelmointiympäristöjä ovat:\n HaxeDevelop \n FlashDevelop\n\nKielen ominaisuudet \n\nHaxe muistuttaa ActionScript- ja JavaScript-kieliä, mutta sisältää muitankin ominaisuuksia. Se on olio-ohjelmointikieli, jossa on poikkeuksia. Sen tyyppimalla on vahva tyypitys, joka kuitenkin mahdollistaa dynaamisten tyyppien käytön. Kielessä on hyvä tuki geneerisyydelle, reflektiolle ja funktionaaliselle ohjelmoinille.\n\nEnumeroidut tyypit ovat merkittävässä asemassa haxe-kielessä. Niillä voi olla parametrejä ja ne voivat olla rekursiivisia, joten ne muistuttavat esim. Haskell- ja ML-kielten algebrallisia tietotyyppejä.\n\n    enum Color {\n        red;\n        green;\n        blue;\n        rgb: ( r : Int, g : Int, b : Int );\n    }\n \n    class Colors {\n        static function toInt ( c : Color ) : Int {\n            return switch ( c ) {\n                case red: 0xFF0000;\n                case green: 0x00FF00;\n                case blue: 0x0000FF;\n                case rgb(r, g, b): (r << 16) | (g << 8) | b;\n            }\n        }\n        static function validCalls() {\n             var redint = toInt(Color.red);\n             var rgbint = toInt(Color.rgb(100,100,100));            \n        }\n    } (muokattu haxe-oppaan pohjalta)\n\nLähteet \n\nOhjelmointikielet"}
{"id": "1530986", "url": "https://fi.wikipedia.org/wiki/Pipsa%20Pentti", "title": "Pipsa Pentti", "text": "Pipsa Pentti (s. 1976) on suomalainen lastenkirjailija. Hän on Haukiputaalta kotoisin oleva kuvittaja ja kuvataiteilija, joka asuu Helsingissä neljän lapsensa ja miehensä kanssa. Hänen esikoisteoksensa Lyyli ja hurja Paperi-Hukka ilmestyi Otavalta vuonna 2016. \n \nPentti on valmistunut taiteen maisteriksi Lapin yliopistosta, lisäksi hän on opiskellut näyttämötaiteita Lahdessa ja taiteita Concordia-yliopistossa .\n\nKirjat \n\n Lyyli ja hurja Paperi-Hukka, Otava, 2016\nLyyli ja karmea värinkäsitys, Otava, 2020\n\nLähteet \nPipsa Pentti, Otava\n\nEhdokkaat Kuvittajat ry:n hallitukseen 2019-2020\n\nViitteet \n\nSuomalaiset lasten- ja nuortenkirjailijat\nVuonna 1976 syntyneet\nElävät henkilöt"}
{"id": "1346818", "url": "https://fi.wikipedia.org/wiki/Sophie%20Pascoe", "title": "Sophie Pascoe", "text": "Sophie Pascoe (s. 8. tammikuuta 1993, Christchurch, Uusi-Seelanti) on uusiseelantilainen parauimari, joka on osallistunut kolmiin kesäparalympialaisiin. Hän on saavuttanut niissä yhdeksän kultaa ja kuusi hopeaa, ja hän on Uuden-Seelannin parhaiten paralympialaisissa menestynyt urheilija. Hän on lisäksi voittanut MM-kisoissa pitkällä radalla kahdeksan kultaa, neljä hopeaa ja neljä pronssia ja lyhyellä radalla neljä kultaa ja kolme pronssia.\n\nVarhainen elämä \nSophie Pascoe syntyi 8. tammikuuta 1993 Christchrurchissa Gary ja Jo Pascoelle. Hänellä on isosisko nimeltään Rebecca. Noin kaksi- ja puolivuotiaana Sophie jäi isänsä ajaman ruohonleikkurin alle, ja hänen jalkansa jouduttiin tämän vuoksi amputoimaan polvesta alaspäin. Sophie kävi koulua aluksi Halswell Primsty Schoolissa ja myöhemmin Lincoln High Schoolissa.\n\nSophie Pascoe aloitti uimisen seitsemänvuotiaana. Häntä valmentaa Roly Crichton, joka on valmentanut häntä jo yli 14 vuotta, ja hän edustaa seuratasolla QEII Swim Clubia.\n\nUra \nPascoe kilpailee luokassa S10 vapaauinnissa, perhosuinnissa ja selkäuinnissa, luokassa SB9 rintauinnissa ja luokassa SM10 sekauinnissa.\n\nHän osallistui 15-vuotiaana Pekingin kesäparalympialaisiin vuonna 2008 ja on Uuden-Seelannin nuorin paralympiaedustaja. Hän voitti kisoissa kolme kultaa ja yhden hopean ja oli näin myös maan nuorin paralympiamitalisti.\n\nVuoden 2009 vammaisuinnin MM-kisoissa hän saavutti neljä kultaa ja kolme pronssia. Lisäksi hän rikkoi neljä maailmanennätystä 100 metrin perhosuinnissa, 100 metrin selkäuinnissa sekä 100 ja 200 metrin sekauinneissa.\n\nSeuraavan vuoden MM-kisoissa Pascoe saavutti kullan 100 metrin perhosuinnissa rikkoen samalla maailmanennätyksen. Lisäksi hän voitti kolme hopeaa.\n\nLontoon kesäparalympialaisissa vuonna 2012 Pascoe osallistui kuuteen uintitapahtumaan ja saavutti kolme kultaa ja kolme hopeaa. Hän teki kaksi maailmanennätystä ja yhden paralympiaennätyksen.\n\nVuoden 2013 MM-kisoissa hän voitti viisi kultaa tehden samalla kolme maailmanennätystä 50 ja 100 metrin vapaauinneissa ja 100 metrin perhosuinnissa.\n\nKaksi vuotta myöhemmin MM-kisoissa hän saavutti kolme kultaa, yhden hopean ja kaksi pronssia. Kullat tulivat 200 metrin sekauinnista, 100 metrin perhosuinnista ja 100 metrin vapaauinnista.\n\nRio de Janeiron kesäparalympialaisissa vuonna 2016 hän osallistui viiteen uintitapahtumaan ja saavutti kolme kultaa ja kaksi hopeaa. Näin hänen paralympiamitaliensa määrä nousi viiteentoista, ja hän ohitti jousiampuja Eve Rimmerin, joka voitti 14 mitalia, menestyneimpänä uusiseelantilaisena paralympiaurheilijana.\n\nEnnätykset \n\nLyhenteiden selitykset:\nAR = Alueen ennätys\nWR = Maailmanennätys\n\nLähteet \n\nUusiseelantilaiset uimarit\nUusiseelantilaiset vammaisurheilijat\nAmputoidut henkilöt\nVuonna 1993 syntyneet\nElävät henkilöt"}
{"id": "1620373", "url": "https://fi.wikipedia.org/wiki/Gustaf%20Samuel%20Bredenberg", "title": "Gustaf Samuel Bredenberg", "text": "Gustaf Samuel Bredenberg  (8. toukokuuta 1823 Bromarv – 9. maaliskuuta 1892 Helsinki) oli suomalainen merikapteeni, maanviljelijä ja valtiopäivämies.\n\nBredenbergin vanhemmat olivat Gustaf Adolf Bredenberg ja Anna Maria Engman.   Hänen puolisonsa oli  Hedvig Wikström, professori Adolf Bredenberg oli heidän poikansa. Bredenberg suoritti merikapteenin tutkinnon 1860-luvun alussa, purjehti merillä ja harjoitti laivanvarustusta, mutta omisti myös useita maatiloja. Hän oli edustaja talonpoikaissäädyssä valtiopäivillä 1872.\n\nLähteet \n\nSuomalaiset merikapteenit\nSuomalaiset maanviljelijät\nSuomen suuriruhtinaskunnan talonpoikaissäädyn valtiopäivämiehet\nVuonna 1823 syntyneet\nVuonna 1892 kuolleet"}
{"id": "1613521", "url": "https://fi.wikipedia.org/wiki/Kati%20Levoranta", "title": "Kati Levoranta", "text": "Kati Marketta Levoranta (s. 30. tammikuuta 1970 Vammala) on suomalainen yritysjohtaja, joka aloittaa vuonna 2021 vetytalouteen erikoistuneen P2X Solutions -yhtiön osakkaana ja johtajana. Levoranta toimi Rovio Entertainment Oyj:n toimitusjohtajana vuosina 2016–2020 ja lakiasioista vastaavana johtajana vuosina 2012–2015. Hän on lisäksi OP Osuuskunnan hallituksen jäsen. \n\nKoulutukseltaan Kati Levoranta on juristi ja MBA. Hän on valmistunut oikeustieteen kandidaatiksi Turun yliopistosta ja suorittanut MBA-tutkinnon Helsingin kauppakorkeakoulussa sekä yhdysvaltalaisen lakitutkinnon (LL.M.) Columbian yliopistossa. Valmistuttuaan Levoranta työskenteli eri tehtävissä Valiolla, Pöyry Oyj:ssä ja Nokialla. Ennen siirtymistään Rovioon hän toimi viisi vuotta Nokia Siemens Networksissa, ja tästä ajasta hän asui kolme vuotta Münchenissä Saksassa.\n\nKauppiassukua oleva Levoranta kirjoitti ylioppilaaksi Vammalan lukiosta vuonna 1990 ja vietti lukioaikanaan vuoden vaihto-oppilaana Yhdysvalloissa, jossa hän kiinnostui kansainvälisistä tehtävistä. Nuoruudessaan hän pelasi tennistä maajoukkuetasolla. Myöhemmin hän on harrastanut kestävyysurheilua ja suorittanut kaksi kertaa triathlonin..\n\nLähteet\n\nSuomalaiset yritysjohtajat\nVuonna 1970 syntyneet\nElävät henkilöt"}
{"id": "1752746", "url": "https://fi.wikipedia.org/wiki/Isoteutarin%20kartano", "title": "Isoteutarin kartano", "text": "Isoteutarin kartano (ruots. Stortötar gård) sijaitsee Lohjalla Uudellamaalla. Kartano on Isoteutarin kylän kantatalo ja entinen Biskopsin ratsutila. Nykyinen päärakennus on valmistunut 1800-luvulla. Isoteutarin kartano on nykyisin yksityisomistuksessa.\n\nHistoria ja arkkitehtuuri \nIsoteutarin keskiakaisista omistajista tunnetaan lautamies Lauri vuodelta 1508, sekä Olli Laurinpoika vuodelta 1532. 1600-luvulla Isoteutariin yhdistettiin kolme eri tilaa. Kartanon yksi vaikutusvaltaisimmista omistajista lienee ollut kuninkaallinen rahastonhoitaja Thomas Teuterström, joka aateloitiin nimellä Adlercreutz. Hän omisti kartanon vuosina 1686–1710. Vuonna 1844 talo ostettiin perinnöksi. 1915 Isoteutariin yhdistettiin ratsutilan augmentit Mustapää, Simola ja Anttila, jotka olivat vuodesta 1759 toimineet kartanon lampuotitiloina. Vuonna 1694 Isoteutarin kartanolla ei esiinny lainkaan torppia. Vuonna 1800 torppia oli kolme ja vuonna 1900 yhteensä kuusi torppaa.Vuoden 1918 maanvuokralain nojalla Isoteutarin kartanosta erotettiin kaksi torppaa ja kaksi mäkitupaa. Isoteutarilla on ollut oma mylly.\n\nIsoteutarin kartanolle johtaa pohjoisesta vanha tie, joka on osa Raaseporin linnatietä. Sen varrella on koivukuja, jonka koivut istutettiin 1890-luvulla.\n\nPäärakennus \nIsoteutarin päärakennus on valmistunut 1845–1846. Hirsirakennuksen on suunnitellut konduktööri K. J. E. Gustafsson, ja sen alkuperäinen ulkoasu edusti puhdasta empire-tyyliä. Rakennusta korotettiin satulakattoisella poikkipäädylää vuonna 1896. Nykyisin empire-piirteet näkyvät yhä esimerkiksi ikkunoiden symmetrisessä sijoittelussa ja niiden koristeellisissa otsalaudoissa. Rakennuksen pihanpuoleisella sivulla on pariovin varustettu kuisti, jonka katolla on parveke. Päädyssä on toinen kuisti. Kartanon päärakennusta on peruskorjattu 1950-luvulla ja 1980-luvulla, jolloin Museovirasto oli mukana korjaussuunnittelussa. Rungosta jouduttiin vaihtamaan ainoastaan yksi hirsi. Vuosituhannen taitteessa vanha lateksimaalipinta hiottiin pois ja korvattiin pellavaöljymaalilla. Päärakennuksessa on säilynyt jäljellä vanhat lattialankut ja rossipohja. Päärakennuksessa on yhteensä 13 huonetta, joista 4 on tulisijoin varustettuja ullakkokamareita.\n\nAlkuperäiseen sisustukseen on kuulunut muun muassa salin valko-vihreä empirekalusto, Kirkniemestä ostettu kustavilainen kattokruunu ja hopeamalja, vanha taffelipiano, sekä kullan ja sammalenvihreän värinen empirepeili ja marmorilevyllä varustettu konsolipöytä. Laamanni Adlercreutz on ostanut kartanoon peilin, jonka valkoisessa yläosassa on enkelikuvioita Tukholman hovista. Peilin kerrotaan kuuluneen prinssi Kaarle Augustille.\n\nPäärakennusta ympäröi omenatarha, sekä 1700-luvulta peräisin oleva puisto.\n\nMuut rakannukset \nKartanon vanha päärakennus 1700-luvulta on säilynyt nykyisen päärakennuksen vieressä. Vanhaa päärakennusta korotettiin yhdellä kerroksella 1830-luvulla. Rakennuskantaan kuuluu lisäksi työväenasunto vuodelta 1910, harkkokivinen navetta vuodelta 1908, luonnonkivinen härkätalli vuodelta 1851, sekä kivinen viljamakasiini.\n\nOmistajat \nLista Isoteutarin kartanon omistajista:\n\nLähteet \n\nLohjan kartanot\nSuomen 1800-luvulla rakennetut rakennukset ja rakennelmat\nSuomen 1700-luvulla rakennetut rakennukset ja rakennelmat\n1846"}
{"id": "301178", "url": "https://fi.wikipedia.org/wiki/Hypoksifilia", "title": "Hypoksifilia", "text": "Hypoksifilia (kr. hypo 'vajaa' + oksys 'happi' + filein 'rakastaa') on seksuaalinen parafilia, jossa henkilö kokee aivojen hapensaannin puutteen voimistavan seksuaalista kiihotustilaa. Yleensä tilaa tavoitellaan puristamalla kaulavaltimoita niin, että aivoihin menevän valtimoveren  ja hapen määrä tilapäisesti vähenee. Puristus saadaan tavallisesti aikaan kuristamisella tai osittaisella hirttämisellä, joko itse tai kumppanin avulla. Hypoksifilian harjoittaminen on vaarallista, koska se saattaa johtaa jopa kuolemaan.\n\nKuuluisia tapauksia \n\n Japanilainen Sada Abe surmasi kuristamalla rakastajansa Kichizo Ishidan vuonna 1936, minkä jälkeen hän leikkasi tämän sukuelimet irti ja kulki päiviä niiden kanssa. Elokuva Aistien valtakunta kertoo tapauksesta.\n Näyttelijä David Carradine löydettiin hirttonaru kaulassaan hotellihuoneensa komerosta 4. kesäkuuta 2009. Todisteet osoittivat hänen ejakuloineen ennen kuolemaansa.\n\nKatso myös \n Tukehduttamispeli\n\nLähteet \n\nParafiliat"}
{"id": "499268", "url": "https://fi.wikipedia.org/wiki/Bart%20Johnson", "title": "Bart Johnson", "text": "Barton \"Bart\" Robert Johnson (13. joulukuuta 1970, Hollywood, Kalifornia, Yhdysvallat) on yhdysvaltalainen näyttelijä. Hänen tunnetuimpia rooleja on koripallojoukkueen valmentaja Jack Bolton elokuvissa High School Musical,High School Musical 2 ja High School Musical 3. Hän on naimisissa Robyn Livelyn kanssa.\n\nAiheesta muualla\n\nYhdysvaltalaiset televisionäyttelijät\nVuonna 1970 syntyneet\nElävät henkilöt"}
{"id": "205906", "url": "https://fi.wikipedia.org/wiki/Sliver%20%28kappale%29", "title": "Sliver (kappale)", "text": "”Sliver” on grungeyhtye Nirvanan kappale. Alkujaan se julkaistiin nimellä ”Sliver/Dive” syyskuussa 1990. \n\nKappaleen on sanoittanut Nirvanan laulaja-kitaristi Kurt Cobain. Singlen tuotti Jack Endino. Kappaleesta on tehty myös musiikkivideo vuonna 1993.\n\nMuut versiot\n\nKappale julkaistiin ensimmäisen kerran Nirvanan kokoelma-albumilla Incesticide vuonna 1992. Myöhemmin se julkaistiin albumeilla From the Muddy Banks of the Wishkah vuonna 1996 ja Nirvana vuonna 2002. Akustinen versio kappaleesta julkaistiin demona vuonna 2004 With the Lights Out -box setillä ja sama versio on julkaistu myös vuonna 2005 With the Lights Outin tiivistelmässä Sliver: The Best of Box.\n\nListasijoitukset\n \n\nKappale oli sijalla 6 NME-lehden kategoriassa ”20 parasta Nirvanan kappaletta” (2004).\nKappale oli sijalla 4 Q-lehden kategoriassa ”10 parasta Nirvanan kappaletta\" (2004).\n\nSingle\n\nSingle sisältää seuraavat kappaleet:\n\nAiheesta muualla\n Nirvana - Sliver YouTubessa\n\nNirvanan kappaleet\nVuoden 1993 kappaleet"}
{"id": "1317632", "url": "https://fi.wikipedia.org/wiki/Carl%20Otto%20Ramstedt", "title": "Carl Otto Ramstedt", "text": "Carl Otto Ramstedt (30. elokuuta 1813 Helsinki – 9. marraskuuta 1881 Lontoo) oli suomalainen Venäjän keisarikunnan laivastossa palvellut everstiluutnantti ja suomalaisen konepajateollisuuden uranuurtaja.\n\nRamstedtin vanhemmat olivat Helsingin seppien vanhin Karl Ramstedt (k. 1849) ja Magdalena Charlotta Mark. Hän kävi Helsingin triviaalikoulua ja pääsi ylioppilaaksi vuonna 1830 Johan Ludvig Runebergin antamalla yksityistodistuksella.\n\nRamstedt palveli 1. Suomen meriekipaasissa ja hänestä tuli vanhempi aliupseeri 1831, vääpeli 1834 ja midshipman 1834. Hän sai vuonna 1835 siirron 20. venäläiseen meriekipaasiin ja hänet ylennettiin luutnantiksi 1839. Vuonna 1849 Ramstedt siirrettiin 25. meriekipaasiin, hänestä tuli kapteeniluutnantti samana vuonna ja hän sai eron palveluksesta kapteenina 1851. Ramstedt meni uudelleen laivaston palvelukseen Krimin sodan aikana kapteeniluutnanttina 1854 mutta sai eron samana vuonna. Hänestä tuli armeijanmajuri 1855 ja lopullisen eron palveluksesta hän sai everstiluutnanttina 1857.\n\nRamstedt perusti Helsinkiin kaksi konepajaa joista kummastakin hän joutui luopumaan talousvaikeuksien takia. Ramstedtin yhdessä Nicolai Smithin kanssa vuonna 1853 Hakaniemen huvila-alueelle perustama Ramstedtin ja Smithin konepaja oli Helsingin ensimmäinen höyrykonetta käyttänyt tuotantolaitos. Vuonna 1854 Ramstedt ja Smith perustivat vielä ajoneuvotehtaan viereisen Näkin huvilan alueelle johon kuului myös nykyisen Merihaan alueen paikalla sijainnut Pannukakku-niminen pieni saari.\n\nHakaniemessä sijainnut konepaja joutui sittemmin Fiskarsin omistukseen ja tämän jälkeen sen osti Johan Daniel Stenberg. Stenbergin kuoltua 1880 Hakaniemen konepaja jatkoi hänen leskensä ja lastensa omistuksessa toimintaansa vuoteen 1906 saakka. Näkin huvila-alueen vuokraoikeus ja tontilla sijainnut ajoneuvotehdas siirtyivät 1863 Oskar Osbergille ja August Badelle jotka joutuivat siirtämään konepajansa Helsingin keskustasta Mikonkadulta laitakaupungille höyrykoneiden käyttökiellon vuoksi. Osberg & Baden konepajan toiminta laajeni nopeasti myös sillalla mantereeseen yhdistettyyn Pannukakun saareen. Konepajan palveluksessa oli 1870-luvulla jo 750 työntekijää ja se oli Helsingin suurin tuotantolaitos. Tämän konepajan osti vuonna 1892 Siltarakennus Oy ja tästä sai alkunsa Kone- ja Siltarakennus Oy.\n\nRamstedt oli naimisissa vuodesta 1840 Amalia Böckelin (k. 1902) kanssa. Heidän poikansa Viktor Otto Engelbert Ramstedt (1846–1878) oli Mustialasta valmistunut agronomi ja tilanomistaja.\n\nLähteet \n\nSuomalaiset everstit\nSuomalaiset yrittäjät\nVuonna 1813 syntyneet\nVuonna 1881 kuolleet"}
{"id": "200933", "url": "https://fi.wikipedia.org/wiki/Jitzhak%20Ben-Zvi", "title": "Jitzhak Ben-Zvi", "text": "Jitzhak Ben-Zvi (, 24. marraskuuta 1884 Pultava – 23. huhtikuuta 1963 Jerusalem) oli historioitsija, sionistijohtaja ja toinen Israelin presidentti vuosina 1952–1963. Hän oli myös allekirjoittamassa Israelin itsenäisyysjulistusta. \n\nBen-Zvi valittiin 1. ja 2. Israelin parlamenttiin eli Knessetiin Mapai-puolueesta. Nykyään hänen kuvansa on Israelin sadan uuden sekelin setelissä.\n\nBen-Zvi on pisimpään Israelin presidenttinä toiminut henkilö: hän hallitsi kaksi kokonaista viiden vuoden vaalikautta ja tuli valituksi kolmannelle, mutta kuoli jo puoli vuotta uudelleenvalintansa jälkeen.\n\nLähteet\n\nAiheesta muualla \n\nIsraelin presidentit\nVuonna 1884 syntyneet\nVuonna 1963 kuolleet"}
{"id": "1100557", "url": "https://fi.wikipedia.org/wiki/Henryk%20Nied%C5%BAwiedzki", "title": "Henryk Niedźwiedzki", "text": "Henryk Władysław Niedźwiedzki (6. huhtikuuta 1933 Niedźwiady – 9. helmikuuta 2018) oli puolalainen nyrkkeilijä ja olympiamitalisti. Hän kilpaili vuoden 1956 kesäolympialaisissa Melbournessa ja sai siellä pronssia höyhensarjassa. Hän osallistui myös Helsingin kesäolympialaisiin 1952 ja kilpaili siellä kääpiösarjassa.\n\nLähteet \n\nPuolalaiset nyrkkeilijät\nPuolalaiset olympiamitalistit\nVuonna 1933 syntyneet\nVuonna 2018 kuolleet"}
{"id": "1766961", "url": "https://fi.wikipedia.org/wiki/Kan%C3%A9ta", "title": "Kanéta", "text": "Kanéta () on järvi Epeiroksessa Kreikassa. Sen pinta-ala vaihtelee noin 0,59–0,87 neliökilometrin välillä. Järvi sijaitsee Igoumenítsan kunnassa Thesprotian alueyksikössä. Kanéta ja sen ympäristö ovat osa Natura-aluetta, joka käsittää myös muun muassa Kalodíki- ja Prontáni-järvien alueen.\n\nLähteet \n\nIgoumenítsa\nKreikan järvet\nKreikan Natura-alueet"}
{"id": "1745895", "url": "https://fi.wikipedia.org/wiki/Saudi-Arabian%20maantiede", "title": "Saudi-Arabian maantiede", "text": "Saudi-Arabian maantiede kertoo Saudi-Arabian maantieteestä. Saudi-Arabia sijaitsee Arabian niemimaalla, ja se ulottuu Punaiseltamereltä Persianlahdelle. Sen pohjoispuolella ovat Jordania, Irak ja Kuwait, eteläpuolella ovat Jemen ja Oman ja itäpuolella Yhdistyneet arabiemiirikunnat. \n\nSaudi-Arabiaan kuuluu suurin osa Arabian niemimaasta, erityisesti sisämaan hiekka-aavikot, joista täysin autio Rub’ al-Khali on suurin. Maan pinta-ala on yli kaksi miljoonaa neliökilometriä, mutta väkiluku vain 26 miljoonaa. Vain 1,7 prosenttia maan alasta on viljelykelpoista, ja väestö on keskittynyt rannikkoalueille sekä keitaille. Rantaviivaa Saudi-Arabialla on 2 640 kilometriä. Enimmäkseen autiomaasta koostuvassa kuivassa Saudi-Arabiassa sateet ovat epäsäännöllisiä ja niukkoja. Lämpötilaeroja esiintyy vuodenajasta ja alueesta riippuen.\n\nLähellä Punaisenmeren rannikkoa on vuoristoa. Maan lounaisosassa on maan korkein vuori Jabal Sawda ja aivan Punaisenmeren rannikolla on Tihaman tasanko.\n\nSaudi-Arabiaan kuuluu myös lähes 1300 saarta, joista 1150 sijaitsee Punaisellamerellä ja 135 Persianlahdella. Koralliriutasta muodostuneet Farasan-saaret sijaitsevat maan kaakkoisrannikolla, ja niitä on 170 kappaletta.\n\nSaudi-Arabian ilmasto on hyvin kuiva, ja vain merenrannikkoalueilla ilmasto on jotakuinkin kostea. Sisämaassa saattaa olla sateetonta kymmenenkin vuotta. Suurin osa maan pinta-alasta on aavikkoa. Maan eteläosassa on Jemenin puolelle jatkuva, Arabian niemimaan laajin aavikko, Rub al Khalin hiekka-aavikko. Maan keskiosassa on Najin aavikko, missä on kallioista ja kivistä maastoa. Siellä on kivilaakioita, joissa on porrasmaisia sedimenttikerrostumia. Kivilaakioiden välissä on kuivia laaksoja, joissa vettä vertaa vain joinakin vuosina. Muita aavikkoalueita ovat Najista itään sijaitseva Ad Dahnan aavikko ja maan pohjois-osasta Syyriaan saakka ulottuva An Nafudin hiekka-aavikko, jossa oleva hiekka on punaruskeaa.\n\nLähteet"}
{"id": "799387", "url": "https://fi.wikipedia.org/wiki/Freefall", "title": "Freefall", "text": "Freefall: America, Free Markets, and the Sinking of the World Economy on yhdysvaltalaisen taloustieteilijän Joseph Stiglitzin vuonna 2010 ilmestynyt teos, jossa hän käsittelee Yhdysvalloista asunto- ja finanssikuplana liikkeelle lähteneen kriisin syitä.\n\nStiglitz on keynesiläinen taloustieteilijä: hyvän yhteiskunnan perusta on markkinat, mutta julkinen valta on keskeisessä osassa. Teoksessaan Stiglitz käyttää taloustieteen peruskäsitteitä, kuten ulkoisvaikutus, kannustimet ja informaation jakautuminen epätasaisesti. Hänen näkemyksensä asuntokuplasta on, että vähävaraiset ihmiset, jotka eivät olleet perehtyneet lainojen ehtoihin, saatiin houkutelluksi riskeihin, joita he eivät ymmärtäneet. Toiminnalla oli valtion tuki talletustakuina. Stiglitz kritisoi rahoitusalan muuttumista päämääräksi sinänsä, jolloin sen varsinainen tehtävä, yhteiskunnan palveleminen on unohdettu.\n\nKirjassaan Stiglitz suhtautuu skeptisesti Barack Obaman mahdollisuuksiin leikata pankkien valtaa riittävästi. Kirja oli kuitenkin jo painettu, kun Obama hyväksyi aloitteita, joihin Stiglitzkin on tyytyväinen.\n\nTaloustoimittaja Matias Möttölän mukaan Stiglitzin analyysit ovat osuvia, mutta tämän uudistusehdotuksia yhteisöllisyyden syntymisestä Yhdysvaltoihin hän ei pidä kovin onnistuneina.\n\nKatso myös\nFinanssikriisi (2007–2009)\n\nLähteet \n\nYhdysvaltain talous\nVuoden 2010 kirjat\nKirjat taloustieteestä\nTalouskriisit\nYhdysvaltalaiset tietokirjat"}
{"id": "1253912", "url": "https://fi.wikipedia.org/wiki/L%C3%A4hde%20l%C3%A4nteen%21", "title": "Lähde länteen!", "text": "Lähde länteen! on Huojuva lato -yhtyeen esikoisalbumi vuodelta 2010.\n\nYhtyeen perustaja Suonna oli Folkswagen-aikoinaan tehnyt sellaisia sanoituksia, jotka eivät olisi välttämättä sopineet yhtyeen teemaan. Niinpä Suonna päätti perustaa uuden yhtyeen sanoitustensa ympärille, ja albumikin sisältää Suonnan omia kappaleita sekä kaksi käännöskappaletta. Osa kappaleista julkaistiin aikaisemmin omakustannejulkaisuilla.\n\nLisäksi levyllä on coverversio Nääsvillen veljesten kappaleesta ”Balladi Seilin saaresta” sekä Viron Tartossa asuvan lauluntekijä Sakari Neuvosen aiemmin levyttämätön kappale ”Tuuli kuljettaa”.\n\nKappaleet \n\nSovitus: Huojuva lato\n\nKokoonpano \n Suonna Kononen – laulu, akustiset ja sähkökitarat, huuliharppu, myös koskettimet kappaleissa 5, 11\n Ilkka Vartiainen – pedal steel, dobro, banjo, taustalaulu\n Yrjö Vähäkallio – basso, akustiset ja sähkökitarat, mandoliini, lyömäsoittimet, taustalaulu\n Veli-Pekka Kinnunen – rummut, taustalaulu\n\nVierailevat muusikot \n Heikki Korhonen – taustalaulu (7)\n Ilkka Korjus – Hammond L-100 (9)\n Jarmo Kähkönen – viulu (7), taustalaulu (3)\n Taija Maatiala – laulu (9)\n Joona Nyberg – taustalaulu (7)\n Jyri Ojala – trumpetti (4)\n Jarkko Pohjolainen – rummut (9, 10)\n Kyösti Pärssinen – tinapilli (7)\n Jaana Raivio – taustalaulu (1)\n Aapo Ruuttunen – taustalaulu (2, 3, 6, 8, 12)\n Teemu Sinkko – taustalaulu (1, 2, 3, 4, 7, 10, 11)\n Arto Tarkkonen – haitari (12)\n\nAiheesta muualla \n Huojuva lato - Lähde länteen!\n Albumin tekijätiedot - Fono.fi\n\nVuoden 2010 esikoisalbumit\nHuojuvan ladon albumit"}
{"id": "1467685", "url": "https://fi.wikipedia.org/wiki/Destination%20Unknown", "title": "Destination Unknown", "text": "Destination Unknown on yhdysvaltalaisen yhtyeen Missing Personsin kappale. Sen tekivät Dale Bozzio, Terry Bozzio ja Warren Cuccurullo ja sen tuottajana oli Ken Scott. Alun perin yhtyeen vuoden 1980 eponyymillä esikoisalbumilla julkaistu kappale julkaistiin singlenä syyskuussa 1982 ja esiintyy yhtyeen esikoisstudioalbumilla Spring Session M (1982). \n\nYhdysvalloissa kappale oli pienoinen hitti ja sijoittui Billboard Hot 100 -singlelistan 42. sijalle.\n\nLähteet\n\nVuoden 1982 kappaleet\nYhdysvaltalaiset rockkappaleet\nYhdysvaltalaiset uuden aallon kappaleet"}
{"id": "162447", "url": "https://fi.wikipedia.org/wiki/Fradique%20de%20Menezes", "title": "Fradique de Menezes", "text": "Fradique de Menezes (s. 21. maaliskuuta 1942) oli São Tomé ja Príncipen presidentti vuosina 2003–2011.\n\nDe Menezes syntyi São Tomén saarella ja opiskeli Brysselissä. Vuosina 1986–1987 hän toimi maansa ulkoministerinä.\n\nVuonna 2001 edellinen presidentti Miguel Trovoada ei voinut asettua ehdokkaaksi kolmannelle kaudelle, joten Fradique de Menezes voitti presidentinvaalit Acção Democrática Independente -puolueen ehdokkaana. Hän sai 55,2 % äänistä. Vuonna 2003 maassa tapahtui Fernando Pereiran johtama sotilasvallankaappaus, mutta de Menezes pääsi takaisin virkaansa 23. heinäkuuta 2003. Vuonna 2006 hänet valittiin toiselle kaudelle.\n\nLähteet \n\nSãotomépríncipeläiset poliitikot\nSão Tomé ja Príncipen presidentit\nUlkoministerit\nVuonna 1942 syntyneet\nElävät henkilöt"}
{"id": "1220449", "url": "https://fi.wikipedia.org/wiki/Carter%20Cruise", "title": "Carter Cruise", "text": "Carter Cruise (s. 24. huhtikuuta 1991 Atlanta, Georgia, Yhdysvallat) on yhdysvaltalainen pornonäyttelijä. Vuonna 2015 hän voitti XBIZ Award -gaalassa sekä AVN Award -gaalassa vuoden tulokas -palkinnot. Lisäksi hän voitti myös Paras naisnäyttelijä -palkinnon vuoden 2015 AVN Awardseissa. Vuonna 2014 Cruise listattiin kärkisijalle Men’s Mag Dailyn 25 kuumimman pornonäyttelijän listalla.\n\nLähteet\n\nAiheesta muualla\n\n \n Carter Cruise Twitterissä \n\nYhdysvaltalaiset pornonäyttelijät\nVuonna 1991 syntyneet\nElävät henkilöt"}
{"id": "1297142", "url": "https://fi.wikipedia.org/wiki/Eddie%20Calvert", "title": "Eddie Calvert", "text": "Albert Edward ”Eddie” Calvert (15. maaliskuuta 1922 Preston, Lancashire, Englanti – 7. elokuuta 1978 Johannesburg, Etelä-Afrikka) oli englantilainen viihdemuusikko ja trumpetisti, joka oli suosittu 1950- ja 1960-luvuilla. Hän teki instrumentaalisovituksia tutuista sävelmistä toimien itse niiden trumpettisolistina. Hänen hittejään olivat ”Oh mein Papa” (1954), ”Cherry Pink and Apple Blossom White” (1955), ”Stranger in Paradise” (1955) ja ”Il Silencio” (1966).\n\n”The Man with the Golden Trumpet” \nCalvert syntyi Prestonissa, Lancashiren kreivikunnassa perheeseen, jonka jäsenet olivat mukana paikallisen vaskipuhallinyhtyeen toiminnassa. Eddie-poikakin oppi soittamaan useampia puhaltimia, mutta hänen suosikikseen nousi trumpetti. Toisen maailmansodan jälkeen hän alkoi soittaa tanssiorkestereissa ja alkoi saada mainetta virtuoosimaisilla trumpettisooloillaan. Televisioesiintymisessä Stanley Black Orchestran solistina juontaja esitteli Calvertin sanoin ”The Man with the Golden Trumpet”, ja tästä Calvert sai elinikäisen epiteettinsä.\n\nCalvert alkoi saada yhä enemmän televisioesiintymisiä ja vaihtoi levymerkkiään alkuaikojen Melodiscistä Columbia Recordsille. Se aloitti hittiputken, jonka ensimmäinen listaykkönen oli ”Oh Mein Papa” ja runsaan vuoden sitä myöhemmin ”Cherry Pink and Apple Blossom White”. Calvertista tuli ensimmäinen instrumentaalimuusikko, joka oli saanut kaksi ykköshittiä.\n\nThe Beatlesin myötä kiinnostus Calvertin sävelmien kaltaiseen pehmeään viihdemusiikkiin alkoi hälvetä 1960-luvun alkupuolella. Tehtyään suuria maailmankiertueita muun muassa moniin Afrikan maihin Calvert valitsi uudeksi kotimaakseen Etelä-Afrikan. Hän esiintyi ahkerasti siellä ja Rhodesiassa. Vuonna 1978 hän kuoli sydänkohtaukseen kotonaan Johannesburgissa 56 vuoden iässä.\n\nLähteet \n\nVuonna 1922 syntyneet\nVuonna 1978 kuolleet\nBrittiläiset trumpetistit"}
{"id": "281794", "url": "https://fi.wikipedia.org/wiki/Lippakioski", "title": "Lippakioski", "text": "Lippakioski on Helsingin kaupunginarkkitehti Gunnar Taucherin johdolla 1930-luvun lopulla suunniteltu myöhäisfunktionalistinen, 1940-lukua edustava, makeis- ja virvoitusjuomakioskeissa käytetty kioskityyppi.\n\nEnsimmäiset puurakenteiset kaarevaetuseinäiset lippakioskit suunniteltiin jo vuonna 1937 (Gunnar Taucher ja Eero Urpola), mutta tämänpäiväiset kulmikkaat lippakioskit on rakennettu 1940- ja 1950-luvuilla. Lippakioskit, joita on jäljellä 19 kappaletta ympäri Helsinkiä ovat kaupunginarkkitehti Hilding Ekelundin allekirjoittamien piirustusten mukaisia.\n\nLipallinen puurakenteinen kioski on suorakaiteen muotoinen. Kioskin ikkunallisessa etuosassa lipan alla on myyntitiski. Kioskin takana on ovi. Sisätilat on jaettu kahteen osaan myynti- ja varastopuoleen, joiden välissä on liukuovi.\n\nKioskit rakennettiin aikoinaan keskeisille paikoille linja-auto- ja raitiovaunulinjojen päätepysäkeille sekä puistojen reunamille.\n\nVuonna 1938 Taucherin kaarevaseinäisen kioskin tyyppipiirustukset julkaistiin Arkkitehti-lehdessä. Tämän jälkeen niitä rakennettiin ainakin Poriin. Yksi vuonna 1941 valmistunut kioski on vielä jäljellä Sibeliuspuistossa.\n\nOsa kioskeista toimii ravintoloiden ulkotarjoilupisteenä. Vuorimiehenpuistikon kioski toimii viereisen Seahorse-ravintolan kesäterassina, ja Tove Janssonin puiston (ent. Katajanokanpuiston) kioski, joka oli kaupungin ensimmäinen kioski jolle myönnettiin anniskelulupa, toimii läheisen Bellevue-ravintolan yhteydessä. Nykyään anniskeluoikeudet on myönnetty myös mm. Hietalahdenrannan kioskille, myös kolmelle kaupungin omistamalle lippakioskille: Karhupuiston, Hietalahdenrannan ja Helsinginkadun.\n\nLippakioskien suosio hiipui 70- ja 80-luvuilla mm. R-kioskien yleistyttyä, mutta 2000-luvulla lippakioskien suosio alkoi nousta. Helsingin kaupunki vuokraa kioskeja yksityisyrittäjille, joista suosittuja ovat mm. Karhupuiston kioski.\n\nSuosiosta huolimatta osa kioskeista ovat ilman yritystoimintaa ja huonossa kunnossa. Vuonna 2023 kaupunki asetti purkutuomion Nordenskiöldin aukion ja Paavalinpuiston kioskeille niiden huonon kuntonsa vuoksi. Yritystoimintaa hankaloittaa mm. lyhyt aukiolokausi. Kioskeja voi käyttää vain touko- ja syyskuun välillä, koska eristämättömät vesiputket halkeavat helposti kylmällä kelillä. Muita haittapuolia ovat huono sijainti. Nordenskiöldin aukion kioskilla yritettin yritystoimintaa 2010-luvun lopulla, mutta vilkkaasti liikennöidyn risteyksen katupöly osoittautui ongelmaksi.\n\nLuettelo Helsingin lippakioskeista \n\nHelsingin kaupunki on päättänyt myydä tarjouskilpailulla seuraavat 10 lippakioskia syksyn 2015 jälkeen:\n Eiran puisto\n Johanneksenpuisto\n Kauppakorkeakoulut\n Karhupuisto\n Käpylänaukio\n Laajalahden aukio\n Lapinlahdenpuistikko\n Liisanpuistikko\n Museon puisto\n Vuorimiehenpuistikko\n\nLähteet\n\nViitteet\n\nAiheesta muualla \n\nStadin lippikset.\n\nHelsingin liikerakennukset\nKioskit"}
{"id": "394989", "url": "https://fi.wikipedia.org/wiki/Ren%C3%A9%20Bolf", "title": "René Bolf", "text": "René Bolf (s. 25. helmikuuta 1974 Ostrava, Tšekkoslovakia) on tšekkiläinen jalkapalloilija. Nuorena Bolf on pelannut TJ Rožnov pod Radhoštěmin, FC Vítkovicen, VTJ Hranicen, LeRK Brnon ja FC Karvinán joukkueissa. Vuonna 1995 hän siirtyi Baník Ostravaan. Siellä hänen pelinsä alkoi kulkea odotetulla tavalla vasta kolmantena vuotena. Vuonna 1999 Bolf siirtyi Sparta Prahaan, mistä palasi puolentoista vuoden kuluttua Ostravaan. Hän myös nousi Tšekin maajoukkueen vakiomiehistöön. Hän oli mukana joukkueessa, joka edusti Tšekkiä vuoden 2004 Euroopan-mestaruuskisoissa. Tässä vaiheessa hän siirtyi AJ Auxerreen, Ranskaan. Vahvana pääpelaajana tunnettu Bolf, jonka heikkoudet ovat lähinnä teknisessä osaamisessa, pelasi toistaiseksi viimeisen maaottelunsa 3. syyskuuta 2005, kun Tšekki hävisi Romanialle maalein 0–2. Auxerressa hän nousi heti ensikaudellaan vakiokokoonpanoon, ja teki 28 ottelussa neljä maalia. Kesällä 2005 saamansa selkävamman takia hän kykeni pelaamaan kaudella 2005–06 vain kymmenessä ottelussa.\n\nKärsittyään vammautumisista myös kaudella 2006–07 René Bolf putosi vaihtopelaajaksi. Marraskuussa 2006 hän sopi seuran johdon kanssa sopimuksensa ennenaikaisesta purkamisesta. Tällöin hänelle tarjosivat sopimusta hänen entinen seuransa Baník Ostrava ja Sigma Olomouc. Joulukuun lopussa 2006 Bolf vammautui pahasti, ja piti pelaamisesta puolen vuoden tauon ennen kuin palasi Ostravaan.\n\nLähteet \n\nTšekkiläiset jalkapalloilijat\nVuonna 1974 syntyneet\nElävät henkilöt"}
{"id": "617061", "url": "https://fi.wikipedia.org/wiki/Pohjois-Amerikan%20lounaisalueen%20intiaanit", "title": "Pohjois-Amerikan lounaisalueen intiaanit", "text": "Pohjois-Amerikan lounaisalueen intiaanit olivat eteläisen Yhdysvaltain Kalliovuorten alueella Yhdysvaltain ja Meksikon rajaseudulla asuneita alkuasukkaita. Alue tunnetaan lähinnä maanviljelystä, mutta siihen sopimattomilla alueilla elettiin metsästyksellä ja keräilyllä. Tunnetuimmat alueen intiaaniheimot lienevät olleen ryöstelystään tunnetut apassit ja navajot. Melko tunnettuja ovat myös maataviljeleviin, taloissa asuneisiin maanviljelijöihin kuuluneet hopit ja zunit, jotka olivat pueblointiaaneja. Pohjoisesta saapuneet apassit ja navajot olivat pueblointiaanien vihollisia. Espanja valloitti seudun 1540-luvulla ja Yhdysvallat valtasi alueen Meksikolta 1840-luvulla. Pueblointiaanit kapinoivat espanjalaisia vastaan vuonna 1680, minkä takia hevosen käyttö alkoi voimaperäisesti levitä intiaanien keskuuteen. Yhdysvallat liitti alueen itseensä vuonna 1849, jolloin navajot ja apassit aloittivat pitkän sissisodan valloittajaa vastaan. Intiaanisodat päättyivät lopulta sissipäällikkö Geronimon antautumiseen vuonna 1886. 1900-luvulla alueen intiaaniväestö lähes kuusinkertaistui ja oli 1980-luvun alussa jo 270 000.\n\nLounaisalue \nLounaisalue kattaa suunnilleen nykyisten Yhdysvaltain Arizonan ja New Mexicon ja näihin rajoittuvia osia Coloradosta, Kansasista, Texasista ja Oklahomasta. Meksikon puolella lounaisalueen tapaan eläneitä heimoja oli Baja Californiassa, Sonorassa, Chihuahuassa ja Coahuilassa.\n\nAlue on suureksi osaksi kuivaa ja kuumaa vuoristoista aluetta. Etelässä ja lännessä on aavikkoa kaktuksineen ja yuccapensaineen. Pohjoisessa on vuoristometsiä, joiden puut ovat joillain seuduilla harvassa kasvavia ja pensasmaisia, joillain seuduilla korkeita. Itäalueella on ylängön lyhytheinäpreeriaa. Maanviljely onnistui kuivuuden takia vain jokilaaksoissa, vaikka maa oli muuten hedelmällistä. Riistaa oli aavikoilla niukasti, muilla alueilla kohtalaisesti. Riista oli yleensä valkohäntäpeuraa, muurileuraa, jäniksiä, kaniineja ja biisonia vain itäosan preerialla. Pähkinämännyn siemenet, kaktuksen ja yuccan hedelmät, agaven ydin ja monet juurekset ja marjat kelpasivat ravinnoksi.\n\nLounaisalueen kulttuuripiirijako:\nPueblot\nApassit\nEtelä-Arozona\nColoradojoki\nYlämaan yumat\n\nLounaisalueen intiaanit \nSeudun intiaanit olivat pääosin maanviljelijöitä sen jälkeen kun maanviljely saapui alueelle, noin 800 eaa. Alueelle kulkeutui myös vaeltelevia heimoja, jotka tekivät ryöstöretkiä paikallisiin kyliin. Maanviljelyn tuonut Meksikon keskiylängön vaikutus lienee heikennyt noin vuonna 1 Elatusta saattoi hankkia muun muassa peuran, kaniinin ja jäniksen metsästyksellä ja kasvien siemenien ja hedelmien keräilyllä. Kalastuksen merkitys oli pieni, koska alueella ei ole juurikaan suuria vesistöjä.\n\nAlue on vuoristojen ja kanjonien halkomaa ylätasankoa, jonka eteläisissä ja läntisissä osissa on aavikkoa, idässä lyhytheinäistä aroa ja pohjoisessa mäntyä ja katajaa kasvavia vuoristometsiä. Vuorilla kasvaa mäntyä ja katajaa. Autiomaassa muun muassa ruohoa, pensaita ja kaktuksia. Kesällä on tasangoilla kuivaa ja kuumaa, mutta vuoristoissa kosteaa ja sateista. Kuumalla kuivalla puebloalueella on yleensä kuivaa, mutta sade tulee pääosin loppukesästä valtavina ukkoskuuroina ja mahdollistavat maissin kasvatuksen. Määritelmältään hieman epämääräinen lounaisalue kattaa Lounais-Yhdysvalloista melkein koko Arizonan ja New Mexicon. Lisäksi alueeseen kuuluu pieni osa läntistä Texasia, pala eteläistä Nevadaa, itäistä Kaliforniaa ja kaakkoista Utahia ja eteläistä Coloradoa, Kansasia ja Oklahomaa. Pohjoisesta Meksikosta osia Sonoran, Pohjois-Chihuahuan, Coahuilan, Baja Californian ja Sinaoian osavaltioista.\n\nKielellisesti alue oli hyvin hajanainen, sillä se oli kansainvaellusten pääasiallisia alueilta niin esihistoriallisena kuin historiallisena aikanakin. Seudulle tulleet tulokkaat uhkasivat vakinaisia asukkaita. Kuivuus oli maanviljelijä-intiaanien tavallinen vihollinen, ja aiheutti kylien hylkäämisiä. Seudulla asuu maanviljelykylissä pueblointiaaneja, joita ovat esimerkiksi hopit ja zuñit. Muualta tulleita heimoja ovat alueen keskiosissa asuvat maanviljelijöitä ryöstelevät apassit ja pohjoisosassa maata viljelevät navajot, jotka olivat pueblointiaanien vihollisia. Apasseista tunnetuimpia ovat jicarillot, chiricahuat ja mescalerot. Esihistoriallisena aikana alueella kukoistivat muun muassa Cochise-, Anasazi-, Mogollon ja Hohokam-kulttuurit. Alueen intiaanien kulttuurista ei voi päätellä heidän sukujuuriaan, esimerkiksi puebloissa asuneet hopit ja zunit kuuluivat kokonaan eri kielikuntiin. Pueblojen kulttimenot liittyivät muun muassa maissin kasvulle välttämättömän sateen rukoilemiseen. Pueblot osasivat maissin viljelyn, mm. käyttivät kuivassa ympäristössä pitkäjuurisia lajikkeita ja suojasivat maissia tuulelta antamalla papujen köynnöstyä sen ympärille. Maissin lisäksi pueblot viljelivät kurpitsaa, papuja, meloneita, puuvillaa ja auringonkukkaa niin kuin intiaanit yleensä. Pueblojen keskuudessa naiset pitivät ylintä valtaa. Publointiaanita naamioasuisiin miehiin pukeutuneiden katsinoiden kultti. Katsinoiden eräs tehtävä oli uusien talojen siunaaminen. Etelämpänä Arizonassa elivät pimat ja papagot, joiden esi-isät olivat luultavasti hohokam-intiaaneja.. Hohokamien elämä pohjautui kasteluviljelyyn.\n\nKulttuurialueet \nJotkut lounaisalueen intiaanit elivät kylissä maata viljellen, toiset osan aikaa kylissä liikkuen osan vuotta ympäristössä puolinomadisesti ja sotien, ja kolmannet elivät pienissä ryhmissä metsästäen ja keräillen. Lounaisalueella oli kolmenlaista maanviljelyä. Edistyneimpänä viljelynä pidetään yleensä pueblojen, Etelä-Arizonan ja Coloradojoen maanviljelyä. Toisaalta taas alkuaan viljelijöinä pidetyt yuomat alkoivat metsästää ja keräillä hyvin kuivilla seuduilla. Kolmanneksi apassit vaelsivat alueelle metsästys-keräilykulttuurin piiristä ja omaksuivat täällä jonkin verran maanviljelyä ja muuta \"kehittyneempää\" kulttuuria. Pueblojen kulttuuri kehittyi varhemmasta anasazista ja siihen vaikutti osin myös Mogollon. Pueblointiaanit tunnetaan parhaiten rakentamistaan suorakulmaisista taloista. Pueblokulttuuri oli yhtenäisestä talonrakennustavasta huolimatta melko hajanainen, erot lännessä asuvian hopien ja zunien sekä idässä asuvien Rio Granden ja sen itäpuolisten kansojen välillä olivat suuret. Pueblointiaanit viljelivät lähinnä maissia, papua, kurpitsaa ja puuvillapensasta paikoissa missä oli vuorilta virtaavaa vettä tai lähteitä, ja varsinkin Rio Granden varrella harjoitettiin kastelukanavien kaivua. Pueblointiaanit myös metsästivät, keräilivät kasveja ja kalastivat sitä mukaa kun alueen luonnon antimet sen sallivat.\n\nHistoria \nLounaisalueelle on kohdistunut kautta historian monia kansainvaelluksia ja esihistoriallisena aikana muun muassa Meksikon korkeakulttuurialue vaikutti siellä ainakin ajoittain. Lounaisalueella asui noin 57 heimoa.\n\nPaleointiaanit, jotka metsästivät suurriistaa ja keräsivät kasveja, saapuivat tällekin alueelle viimeistään noin 13 000 kalenterivuotta sitten, ehkä tuhansia vuosia aiemmin. Noin 6000 eaa. paleointiaanien kulttuuri oli muuttunut muun muassa hirviä ja jäniksiä metsästäväksi arkaaiseksi kulttuuriksi, johon myös liittyi liikkuva elämäntapa. Viljely alkoi saada jalansijaa noin 3000-2500 eaa. Vanhojen ja uusien vaikutteiden pohjalta syntyi eri alaueille erilaisia perinteitä mm Mogollon, Anasazi, Pataya, Sinaqua ja Salado. Näistä on säilynyt vain erilaisia arkeologisia löytöjä. Noin 300 eaa. Meksikosta vaelsi Hohokam-kulttuurin perustajia lounaaseen. Hohokamit loivat mutkikkaan mm. kastelulaitteita rakentaneen yhteiskunnan Meksikon mallin mukaan. Noin 1300-1500, ehkä jo noin 1200 jaa. suuret kansainvaellukset aiheuttivat sotia ja kylien hylkäämistä. Pohjoisesta Koillis-Kanadasta subarktiselta alueelta tunkeutui nadene/atcabasca- kansoihin kuuluvia navajoja ja apasseja vuoden 1400 jaa. molemmin puolin. Nämä heimot saapuivat pieninä ryhminä pueblokylien ympärillä ja vaativat omakseen pueblojen alueita. Apassien elintapana oli metsästys ja keräily, ja lounaisalueella he ryöstelivät ja viljelivät maata.\n\nEurooppalaisten tulo \nEspanjalaiset olivat vallanneet asteekkien maan etelässä 1520-luvulla ja saaneet sieltä suuren kulta-aarteen. Sieltä lähti tiedustelijoita pohjoiseen etsimään kultaa. Ensimmäiset eurooppalaiset käväisivät seudulla jo 1539 jaa.\n\nEspanjalainen Vasquez de Coronado kartoitti valloitti New Mexicoa, Arizonaa ja Länsi- Kansasia 1540-1542. Coronado kukisti zuni-intiaanit jo vuonna 1541. Kun espanjalaiset eivät löytäneetkään maasta kultaa, seikkailijoiden ja valloittajien mielenkiinto hävisi. Tilalle tulivat espanjalaiset fransiskaanien lähetyssaarnaajat 1500-luvun lopulla.\n\nNuevo Mexicon ensimmäinen kuvernööri Juan de Onate loi espanjalaisten hallinnon 1598 ollen intiaaneja kohtaan niin julmia, etteivät nämä alussa uskaltaneet kapinoida. Onate pani pueblointiaant maksamaan veroa Espanjalle. Fransiskaanien lähetystyö tehostui 1620-luvulla. Espanjalaiset kirkonmiehet käännyttivät tällöin pueblointiaaneja ruoskimisen, silpomisen tai kuoleman uhalla. Maallisen puolen hallinto ja maanomistajat puolestaan käyttivät pueblointiaaneja maaorjina ja suhteutuivat intiaaneihin muutenkin huonosti. Pueblointiaaneja kohtasivat kuivuudesta ja taloudellisesta hyväksikäytöstä johtuvat nälänhädät ja eurooppalaisten tuomat taudit harvensivat pueblojen väkeä. Kaiken kukkuraksi espanjalaiset eivät kyenneet suojelemaan puebloja sotaisten apassien ryöstöretkiltä, jotka olivat toden teolla alkaneet 1630-luvulla apassien saatua hevosia. Apassit tuhosivat monia pueblokyliä ja hyökkäilivät espanjalaisten kimppuun.\n\nPueblointiaanista koko maailmanjärjestys oli uhattuna. Tämä nosti aikaa myöten paikallisia kapinoita. Vuonna 1680 alkoi suuri tietäjä Popen johtama kapina samanaikaisesti monessa paikassa niin kuin päälliköt olivat sopineet. Kapinassa olivat mukana pueblointiaanit, navajot ja ehkä osa apasseistakin. Kapinalliset intiaanit surmasivat 400 espanjalaista, muun muassa puebloissa toimineita pallaja ja munkkeja polttaen kirkot. Kapinalliset myös veivät tai tuhosivat valkoisten omaisuuden.\n\nEspanjalaiset yrittivät vähän aikaa taistella vastaan muun muassa Santa Fessa, mutta pakenivat pian Meksikoon. Kun espanjalaiset yrittivät 1681-1682 vallata alueensa takaisin, intiaanit voittivat taistelun joka käytiin Albuquerquen lähellä. Intiaanit alkoivat pian riidellä ja lopulta taistella keskenään, koska heimot olivat alkujaankin huonoissa väleissä. Toisaalta intiaaneja vihastutti se että Pope jopa surmasi intiaanivastustajiaan ja esiintyi diktaattorina. Kun Pope kuoli 1690, intiaanien kapinaliitto rakoili pahasti. Kapinallisten keskinäisten kiistojen takia espanjalaisen Diego Jose de Vargasin oli helppo vallata alueensa takaisin. Uusi vuoden 1696 kapina kukistui nopeasti lähinnä sen vuoksi, että osa kereseistä ja pecosit tukivat espanjalaisia. \n\nEspanjalaiset valtasivat maansa takaisin vuoden 1692 jälkeen ja kohtelivat tämän jälkeen intiaaneja paremmin. Espanjalaiset eivät enää orjuuttaneet tai yrittäneet suoraan hävittää vanhoja intiaanien uskomuksia. Tämä ei kuitenkaan rauhoittanut aluetta, koska apassit tekivät ryöstöretkiään ja pitivät intiaanisotaa yllä.\n\nSekä pueblot että navajot saivat espanjalaisten kotieläimiä jo vuoteen 1600 mennessä. Navajot muuttuivat espanjalaisten ja pueblojen vaikutuksesta kiertelevistä metsästäjistä lammaspaimeniksi ja vuoden 1680 pueblokapinan jälkeen pueblonaisia pakeni navajojen pariin, jolloin navajot alkoivat viljellä maissia. Hevonen alkoi toden teolla levitä vuoden 1680 pueblokapinan jälkeen juuri täältä pohjoiseen ja itään. Niinpä 1700-luvulla hevonen levisi alussa apasseille, navajoile ja uteille, myöhemmin osageille, cheyenneille, kiowille, arapahoille. Sitten hevonen levisi pawneille, apsarokeille, shoshoneille, dakotoille, mandaneille ja myöhemmin myös creeille, ojibwayille, sahaptineille ja mustajaloille. Näin lounaisalue oli ratkaiseva kulttuurivaikuttaja tasankointiaanien elämäntavan synnyssä.\n\n1700-luvulla lounaisalueella oli sotia eri intiaaniryhmien kesken, mm. yksittäiset apassiryhmät, ei kokonaiset heimot yhtaikaa ryöstelivät laajalti pueblokyliä ja muun muassa pimat rakensivat helposti puolustettaviin paikkoihin paaluvarustuksilla linnoitettuja kyliä. Apassit hankkivat näin syötävää, tarkoituksena ei ollut vihollisten surmaaminen. Apasseilla ei ollut tasankojen intiaanien tyylisiä soturijärjestöjä. Mutta toki apassit kokosivat sotajoukon, jos joku kuoli ryöstöretkellä Meksikossa apassien ryöstöretket aiheuttivat laajojen alueiden jättämistä asumattomiksi. Apassit suojautuivat kostoa vastaan asumalla itse ylämaalla ja vuoristolaaksoissa sekä harjoittamalla liikkuvaa elämää.\n\nMeksikon voimakas kuvernööri Juan Bautista de Anza onnistui 1770- ja 1780-luvuilla hillitsemään apassien jatkuvia ryöstöretkiä huomattavasti neuvotteluin ja sotimalla. Vihamielisten intiaanien takia alueella oli vielä 1800-luvun alussa melko vähän espanjalaisia. 1800-luvul1a yuma-ryhmät kamppailivat niin verisesti keskenään, että olivat tuhota toisensa.\n\nVuonna 1821 New Mexico ja Arizona kuuluivat silloin itsenäistyvään Meksikoon. Meksikon hallinto karkotti pois enimmät emämaan Espanjan fransiskaanit. Nyt apasseilla oli tilaisuus taas aloittaa laaja ryöstely, mitä monet espanjalaiset pakenivat vielä Sonorasta asti. Näihin aikoihin alkoivat Yhdysvaltain metsästäjät ja kauppiaat vaeltaa alueelle. Rio Granden itäpuolinen alue oli vuodesta 1836 Texasin tasavallan osa ja liitettiin vuonna 1845 Yhdysvaltoihin. Vuonna 1646 suuri osa lounaisaluetta joutui Meksikon ja Yhdysvaltain välisessä sodassa Yhdysvaltojen valvontaan, ja alue liitettiin suureksi osaksi Yhdysvaltoihin vuonna 1848, ja Meksiko myi Arizona eteläosankin Yhdysvalloille 1853.\n\n1800-luvulla lounaan ympäristö mahdollisti intiaanien ja maahan tunkeutuvien valkoisten Yhdysvaltain kansalaisten välisen pitkän sissisodan. Yhdysvallat otti navajojen asuinseudun valtansa alle 1849. Navajot alkoivat hyökätä uudisasukkaiden kimppuun vain vuoden kuluttua heidän tulostaan. Valkoiset kostivat tämän, ja ensimmäinen rauhansopimus intiaanien kanssa särkyi nopeasti. Amerikkalaisten ensimmäinen sotaretki navajoja, apacheja ja uteja vastaan alkoi 1851, tarkoituksena estää uudisasukkaisiin kohdistuva häirintä. 1858 syttyi sota navajoja vastaan, kun raivokohtauksen saanut intiaanikauppias tappoi orjapojan Fort Defiancessa. Nyt alkoi sodan ja rauhan vuorottelu. Apassit olivat erityisen hyökkääviä Yhdysvaltain sisällissodan vuosina 1861-1865, jolloin pohjoisvaltiot ja etelävaltiot taistelivat keskenään ja apasseilla oli vastassa vain paikallinen miliisi.\n\nPueblointiaanit eivät kapinoineet amerikkalaisia vastaan. lukuun ottamatta Taosin pohjoistiwoja 1847.\n\nEräässä vaiheessa navajointiaanit hyökkäsivät suoraan Fort Defiancen kimppuun. Oli intiaanisotien historiassa harvinaista että intiaanit hyökkäsivät suoraan valkoisten tukikohtien kimppuun. Eversti Kit Carson tuhosi navajojen sadon ja karjan, ajoi intiaanit nälän partaalle ja kilpailevien heimojen uhreiksi. Niinpä 8000 navajoa antautui Pecosjoen varrelle reservaattiin Bosque Redondoon. Noin 450 kilometrin matka reservaattiin tappoi kymmenesosan tällä \"pitkällä kävelyllä\" olleista navajoista, koska navajoita ammuttiin muun muassa väsymyksestä ja sairaudesta puhumisen takia. Pitkän kävelyn tehneiden elinolot Fort Sumnerissa olivat huonot, kulkutaudit tappoivat heitä, ruokaa oli niukasti eikä ollenkaan huopia. Osa navajoista vältti pitkän kävelyn, mutta joutui orjiksi tai piileksi vuoristoissa. Jo 1868 navajot saivat palata kotiseuduilleen, eivätkä enää kapinoineet  valkoisia vastaan. Apassit, lähinnä jicarillat ja mescalerot puolestaan ryöstelivät siirtolaisia 1850-luvulla käyden sissisotaa.\n\nMutta 1860-luvulla rauhalliset chiricahuat nousivat kapinaan sen jälkeen kun eräs uudisasukas nimeltä John Ward oli syyttänyt aiheetta häntä poikansa sieppaamisestavaikka syylliset olivatkin chiricahua-päällikkö Cochisen mukaan Gilan autiomaasta tulleita coyoteroja. Sota alkoi, kun armeija yritti pidättää Cochisen, joka pakeni mutta hänen sukulaisiaan jäi vangiksi. Cochise otti puolestaan vankeja saadakseen sukulaisensa vapaaksi. Sota oli käynnissä viimeistään silloin, kun molemmat osapuolet olivat tappaneet panttivankinsa. Lopulta vain muutama suuri sissipäällikkö ryösteli ja taisteli valkoisia espanjalaisia ja amerikkalaisia vastaan, Cochise vuosina 1860-1874, Mimbreno Victorio kaatui 1880 ja Geronimo antautui vasta 1886. Geronimon antautuminen lopetti intiaanisodat, jos mukaan ei lasketa Wowokan hurmokselliseen henkitanssiin liittynyttä siouxien eli lakotojen viimeistä kapinantapaista. Suunnilleen 1890-1910 valkoiset uudisasukkaat ja karjankasvatuksen omaksuneet ajautuivat karjasodan partaalle, kun valkoiset uudisasukkaat tunkeutuivat San Carlos-apassien maille armeijan tuella alkaen kasvattaa siellä suurta karjalaumaa.\n\nTaudit riehuivat lounaisalueellakin pitkään. Vuonna 1883 puolet hopeista kuoli kun isorokko levisi, ja vuonna 1918 puolet jicarilla-apasseista ja melkein neljännes navajoista kuoli influenssaan, joka siihen aikaan tappoi paljon valkoisiakin.\n\nLounaisalueen kielikunnat \n\nAthabasca/na-dene: navajo, apassi\nHokan: mm. pima, quechan, cochimi, seri\nUto-asteekki: hopi, papago, etelä-pima\nKiowa-Tano: jemez, pecos, tewa, pohjois- ja etelä- tiwa, tano, pecos, tompiro, piro\nKeres: keresan, luguna, acoma\nMuita: jocome, jano, zuni, suma, juma, pericu aivan Kalifornian niemimaan kärjessä, Kalifornian niemimaalla samoin Guaycura\n\nLounaisalueen heimot \n\nAk Chin, Arizona\n Southern Athabaskan\nChiricahua Apache, New Mexico ja Oklahoma\nJicarilla Apache, New Mexico\nLipan Apache, Texas\nMescalero Apache, New Mexico\nNavajo (Navaho, Diné), Arizona and New Mexico\nSan Carlos Apache, Arizona\nTonto Apache, Arizona\nWestern Apache (Coyotero Apache), Arizona\nWhite Mountain Apache, Arizona\nAranama (sama kuin Hanáma, Hanáme, Chaimamé, Charinames, Xaranames, Taranames)\nCoahuiltecan, Texas, pohjoinen Mexico\nCochimi, Baja California\nCocopa, Arizona\nComecrudo Texas, northern Mexico\nCotoname (sama kuin Carrizo de Camargo)\nGenízaro Arizona, New Mexico\nHalchidhoma, Arizona ja California\nHualapai, Arizona\nHavasupai, Arizona\nHohokam, muinoin Arizonassa\nJumano, Texas, Mexico\nKarankawa, Texas\nKavelchadhom\nLa Junta, Texas, Chihuahua \nMamulique, Texas, pohjoinen Mexico\nManso, Texas, Chihuahua\nMaricopa, Arizona\nMojave, Arizona, California ja Nevada\nPima, Arizona\nPima Bajo\nPiro\nPueblointiaanit, Arizona ja New Mexico\nPueblokulttuuri, muinoin Arizonassa, Colorado, New Mexicossa, Utahissa\nHano, Arizona\nHopi, Arizona\nKeres-kansat, New Mexico\nAcoma Pueblo, New Mexico\nCochiti Pueblo, New Mexico\nLaguna Pueblo, New Mexico\nSan Felipe Pueblo, New Mexico\nSanta Ana Pueblo, New Mexico\nSanto Domingo Pueblo, New Mexico\nZia Pueblo, New Mexico\n\nTewa, New Mexico\nNambé Pueblo, New Mexico\nOhkay Owingeh, New Mexico\nPojoaque Pueblo, New Mexico\nSan Ildefonso Pueblo, New Mexico\nTesuque Pueblo, New Mexico\nSanta Clara Pueblo, New Mexico\nTiwa-ihmiset, New Mexico\nIsleta Pueblo, New Mexico\nPicuris Pueblo, New Mexico\nSandia Pueblo, New Mexico\nTaos Pueblo, New Mexico\nYsleta del Sur Pueblo (Tigua Pueblo), Texas\nTowa\nJemez Pueblo, New Mexico\nZuni people, New Mexico\nQahatika\nQuechan (Yuma), Arizona ja California\nQuems\nSolano\nSuma\nTamique\nToboso\nTohono O'odham (Papago), Arizona ja Mexico\nTompiro\nUbate\nWalapai, Arizona\nYaqui, Arizona\nYavapai, (Mojave-Apache) on Yavapai-Apache Nation, Yavapai-Prescott Tribe Arizona (usein sekoiettaan heimoihin Tonto Apache ja Mojave)\n\nKatso myös \nPueblokulttuuri\nApachet\nNavajot\n\nLähteet\n\nViitteet \n\nYhdysvaltain alkuperäiskansat"}
{"id": "1650107", "url": "https://fi.wikipedia.org/wiki/Tenry%C5%AB", "title": "Tenryū", "text": "Tenryū () on kyläkunta Naganon prefektuurissa, Japanissa. Siellä asuu 1 175 asukasta, sen väestötiheys on 10,74 asukasta neliökilometrillä ja pinta-ala on 109,4 neliökilometriä. Väestö laski vuosina 2015-2020 kolmella prosentilla.\n\nVäestönkehitys \nLähde:\n\nLähteet \n\nNaganon prefektuurin kunnat"}
{"id": "267118", "url": "https://fi.wikipedia.org/wiki/Terry%20Riley", "title": "Terry Riley", "text": "Terry Riley (s. 24. kesäkuuta 1935 Colfax, Kalifornia) on yhdysvaltalainen säveltäjä ja kosketinsoittaja sekä eräs varhaisimmista musiikin minimalismin kehittäjistä Steve Reichin, Philip Glassin ja La Monte Youngin ohella.\n\nRiley valmistui säveltäjäksi Kalifornian yliopistosta, mutta suurimmat vaikutteensa hän kuitenkin sai intialaiselta laulajalta Pandit Pran Nathilta. 1950- ja 1960-luvulla Riley matkusti usein Intiaan opiskellakseen tablan ja tamburan soittoa sekä laulua. 1960-luvulla Riley matkusteli paljon myös Euroopassa elättäen itsensä muun muassa kapakkapianistina. Elokuussa 1963 hän toteutti yhdessä Henrik Otto Donnerin ja Ken Deweyn kanssa Suomen ensimmäisen happeningin Street Piece. Vuonna 1971 Riley alkoi opettaa Mills Collegessa klassista intialaista musiikkia.\n\nUraauurtava sävellys oli In C: se koostuu 53:sta noin tahdin pituisesta melodiapätkästä C-duurissa, joita kukin muusikko toistaa haluamansa määrän ennen siirtymistään seuraavaan. Kun muusikoita on useita (Riley mainitsee partituurissa 35 enimmäismääräksi) tuloksena on rikas ja monimutkainen, staattinen mutta samalla alati vaihtuva rytminen ja harmoninen kuvio. Sävellys kestää 45–90 minuuttia.\n\nRiley esitti 1960-luvulla säännöllisesti yön yli kestäviä soolokonsertteja vanhalla urkuharmonilla, nauhurilla ja saksofonilla, ja useat hänen julkaistut levynsä ovatkin pitkälle 1970-luvulle saakka vastaavanlaisia konsertteja vinyylilevyn rajoihin typistetyssä muodossa: pitkiä sähköuruilla soitettuja teemojen toistoon ja modaalisiin asteikkoihin perustuvia improvisaatioita.\n\n80-luvulta lähtien Riley on tehnyt paljon yhteistyötä jousikvartetti Kronos Quartetin kanssa. 1990-luvulla hän on myös alkanut säveltää suuremmille kokoonpanoille mutta esiintyy edelleen mielellään yksinään.\n\nTeoksia \n\n 1960 Jousikvartetto\n 1964 In C (periaatteessa mille tahansa kokoonpanolle)\n 1967 Poppy Nogood & The Phantom Band (sopraanosaksofonille ja sähköuruille)\n 1969 A Rainbow In Curved Air (sähköuruille)\n 1971 Persian Surgery Dervishes (sähköuruille)\n 1975 Descending Moonshine Dervishes (sähköuruille)\n 1978 Shri Camel (sähköuruille) 1984 Songs For The Ten Voices Of The Two Prophets (sähköuruille ja ihmisäänelle)\n 1984 Sunrise Of The Planetary Dream Collector (jousikvartetille)\n 1984 Mythic Birds Waltz (jousikvartetille)\n 1984 Cadenza On The Night Plain (jousikvartetille)\n 1986 The Harp Of New Albion (pianolle)\n 1989 Salome Dances For Peace (jousikvartetille)\n 1991 Jade Palace (orkesterille)\n 1993 The Book of Abbeyozzud (soolokitaralle ja kitarayhtyeelle)\n 2000 Banana Humberto 2000'' (pianokonsertto)\n\nAiheesta muualla \n\n Terry Rileyn kotisivu.\n Sävellyksen In C partituuri .\n Lyhyt elämäkerta . \n NewMusicBox: keskustelu Frank J. Oterin kanssa, 2000 . \n\nYhdysvaltalaiset säveltäjät\nYhdysvaltalaiset pianistit\nVuonna 1935 syntyneet\nElävät henkilöt"}
{"id": "578062", "url": "https://fi.wikipedia.org/wiki/Ammunta%20kes%C3%A4paralympialaisissa%202008", "title": "Ammunta kesäparalympialaisissa 2008", "text": "Pekingin kesäparalympialaisissa 2008 kilpailtiin 7.–12. syyskuuta 2008 yhteensä 12 eri lajissa, joista miehet kolmessa, naiset kolmessa ja kuudessa yhteisessä. Kilpailut järjestettiin Pekingin ampumaradalla.\n\nMitalistit\n\nMiehet\n\nNaiset\n\nYhteiset\n\nMitalitaulukko\n\nEnnätykset\nKisoissa syntyneet maailman- ja paralympiaennätykset.\n\nLähteet\n\nKesäparalympialaiset 2008\nVuoden 2008 ampumaurheilu"}
{"id": "1425809", "url": "https://fi.wikipedia.org/wiki/Sierra%20Leonen%20kuningatar", "title": "Sierra Leonen kuningatar", "text": "Elisabet II oli Sierra Leonen kuningattarena vuodesta 1961 vuoteen 1971, kun Sierra Leone oli itsenäinen perustuslaillinen monarkia; Sierra Leonen Commonwealth realm. Kuningatar oli myös muiden Commonwealth realm -valtioiden kuningattarena, mukaan lukien Yhdistyneen kuningaskunnan.\n\nSierra Leone itsenäistyi Sierra Leonen Independence Act 1961:n mukaisesti, joka muutti Britannian Sierra Leonen kruununsiirtomaan itsenäiseksi valtioksi osana Kansainyhteisöä. Kuningatar oli Sierra Leonen valtionpäämies, jota edusti maassa Sierra Leonen kenraalikuvernööri, joka asui State Housessa. Englannin kielellä hänen virallinen arvonimensä oli Queen of Sierra Leone and of Her other Realms and Territories, Head of the Commonwealth. Monarkia lakkautettiin vuonna 1971, kun Sierra Leonesta tuli yksi Kansainyhteisön tasavalloista ja maan valtionpäämieheksi tuli Sierra Leonen presidentti. \n\nKuningatar vieraili Sierra Leonessa aviomiehensä prinssi Philipin, Edinburghin herttuan kanssa Britannian kuningasperheen huvijahdilla Britannialla 25. marraskuuta – 1. joulukuuta 1961.\n\nGalleria\n\nLähteet \n\nKansainyhteisö\nSierra Leonen hallinto\nSierra Leonen historia"}
{"id": "1313079", "url": "https://fi.wikipedia.org/wiki/Ludger%20St%C3%BChlmeyer", "title": "Ludger Stühlmeyer", "text": "Ludger Stühlmeyer (* 3. lokakuuta 1961 Melle, Saksan liittotasavalta) on saksalainen kanttori, musiikkitieteilijä, dosentti ja säveltäjä.\n\nElämä ja ura \nStühlmeyer on kotoisin muusikkoperheestä. Hän sai varhain musiikkikokemuksia isänsä kanttorinpaikassa katolisessa St. Matthäus-kaupunkikirkossa Mellessä. Stühlmeyer sai ensimmäisen musiikkiopetuksensa pianistilta ja säveltäjältä musiikkijohtaja Karl-Heinz Schäferiltä sekä kirkkomusiikkijohtajalta Karl-Heinz Höneltä Osnabrückin konservatoriossa. Ylioppilastutkinnon jälkeen Mellen lukiossa hän opiskeli kirkkomusiikkia, vanhaa musiikkia, urkuja ja laulua Bremenin taidekorkeakoulussa.\n\nStühlmeyer opiskeli säveltämistä Helge Jungin, Günther Kretzschmarin ja Karlheinz Stockhausenin johdolla ja Gregorianista semiologiaa Luigi Agustonin, Godehard Joppichin ja Johannes Berchmans Göschlin opastuksella. Stühlmeyer sai Osnabrückin hiippakunnan stipendin. Hän opiskeli Westfaalenin Wilhelm-yliopistossa Münsterissä musiikkitieteitä, filosofiaa ja teologiaa. Hän väitteli tohtoriksi filosofisessa tiedekunnassa. Friedrich-Baur-säätiö, Oberfrankensäätiö ja Wolfgang-Siegel-säätiö tukivat hänen opintojaan.\n\nStühlmeyer tuli 1980 St.-Petrus-kirkon kanttoriksi Gesmoldissa, 1986 St.-Marien-kirkon kanttoriksi Bremenissä ja 1988 piirikanttoriksi Münsterin hiippakunnassa. Vuodesta 1994 saakka hän on Hofin kaupunginkanttori ja Hochfrankenin dekanaattikanttori sekä Bambergin arkkihiippakunnan dosentti ja kirkkomusiikkivirkailija. Stühlmeyer on kansainvälisen Valentin-Rathgeber-seuran jäsen.\n\nStühlmeyer on naimisissa musiikkitieteilijän ja teologin Barbara Stühlmeyerin kanssa, ja hediän tyttärensä on Lea Stühlmeyer. Hänen veljensä on pastoraaliteologi ja pappi Thomas Stühlmeyer. Hänen isoisänsä Heinrich Stühlmeyer, \"Kansallissosialismin vastarinnan kannattajasankari\", joka kirkon ja natsiajan vainottujen tukemisen takia joutui 1940 Emslandin keskitysleiriin, oli 47 vuotta Gesmoldin St.-Petrus-kirkon tehtävissä. Ludger Stühlmeyer seurasi häntä tähän virkaan. Sen myötä hänestä tuli St.-Petrusin kanttorinpaikan johtaja, ja hän vastasi urkukonserteista, kantaattiesityksistä ja kamarimusiikista. \n\nStühlmeyer vaikutti sielunhoitopiirimuusikkona itäisessä Münsterlandissa tämän uuden musikaalisen ammattikuvan kehityksessä Münsterin hiippakunnassa. Siihen kuului itäisen Münsterin hiippakunnan monipuolinen kuorotyö, kuukausittain järjestetyt konsertit sekä paikalliset kirkkomusiikkipäivät.\n\nToimensa alussa Hofissa Stühlmeyer seurasi Bonnin urunrakentajafirman Klaisin suorittamaa kaupunginkirkko St.-Marienin Steinmeyer-urkujen entisöintiä. Vuonna 1995 Stühlmeyer perusti konserttisarjan „Musiikkia St.-Marien-Kaupunginkirkossa“ jonka yhteydessä esitetään säännöllisesti kantaesityksinä aikalaisten teoksia. Musiikkitieteilijä Klaus Beckmannin kanssa hän esitti yhdeksän iltamusiikin sarjassa Dietrich Buxtehuden koko urkuteoksen. Stühlmeyerin perustamaan Capella Mariana-kamarikuoroon kuuluu ammattimuusikkoja ja kunnianhimoisia maallikkoja kahdeksasta kansakunnasta.\n\nStühlmeyer otti 2003 Bambergin hiippakunnan musiikkijohtajalta julkaisusarjan Kirkkomusiikki Bambergin arkihiippakunnassa johdon, jota hän jatkoi heinäkuuhun 2010 saakka. Saksan Yleinen Cäcilien-yhdistys nimitti hänet musiikkijohtajaksi erikoisten taiteellisten ja pedagogisten aikaansaannosten ansiosta.\n\nStühlmeyer säveltää teoksia kuorolle, kamarimusiikille, pianolle ja uruille. Hän haluaa sävellystekniikallaan tehdä kuuloelämyksen yhdistäväksi meediumiksi. Hänen tavoitteensa on näyttää olennainen näennäisesti yksinkertaisena. Hänen liturginen musiikkinsa on innoittunut katolisen kirkon jumalanpalvelusmuodoista ja gregoriaanisen kooraalin sana-ääni-suhteesta. Hän toteuttaa sävellystyössään II. vatikaanisessa kirkolliskokouksessa ankkuroidun liturgisen musiikin ymmärryksen sisäisimpänä ja bis orat qui cantat–in (joka laulaa rukoilee kaksinkertaisesti) mielessä voimakkaan uskon täytäntöön panona.\n\nTeokset\n\nKirjat \n Die Rolle der Musik in der religiösen Entwicklung der Menschheit unter besonderer Berücksichtigung des Juden- und Christentums. Bremen 1986. \n Stationen der Kirchenmusik im Erzbistum Bamberg. Bamberg 2007.\n Curia sonans. Die Musikgeschichte der Stadt Hof. Eine Studie zur Kultur Oberfrankens. Von der Gründung des Bistums Bamberg bis zur Gegenwart. Bayerische Verlagsanstalt, Heinrichs-Kustannusliike Bamberg 2010, ISBN 978-3-89889-155-4.\n Das Leben singen. Christliche Lieder und ihr Ursprung. Kustannusliike DeBehr Radeberg 2011, ISBN 978-3-939241-24-9.\n Bernhard Lichtenberg. Ich werde meinem Gewissen folgen. Topos plus Kustannusliikeyhteisö Kevelaer 2013, ISBN 978-3-836708-35-7.\n Johann Valentin Rathgeber. Leben und Werk. Kustannusliike Sankt Michaelsbund, München 2016, ISBN 978-3-943135-78-7.\n Klangrede: Sonnengesang des Franziskus – Echo oder Leitmelodie? Nachdenkliches und Hintergründiges aus der Werkstatt eines Komponisten. Stefan Kopp, Joachim Werz (julkaisija): Gebaute Ökumene. Botschaft und Auftrag für das 21. Jahrhundert? Reihe Theologie im Dialog numero 24. Kustannusliike Herder Freiburg im Breisgau 2018, ISBN 978-3-451-38188-1, s. 297–333.\n\nMusiikki  \n\n Mache dich auf, werde licht. 1989. Kantaatti vuoksi kuoro, viulu ja instr. Ensi-ilta adventti. In: Kommt wir gehen nach Bethlehem. Deutsches Liturgisches Institut (julkaisija) Trier 1996.\n Die Legende von den drei weisen Königen. 1998. Teksti: Rolf Krenzer. Ensi-ilta tammikuu 1999, ZDF Heinrichsblatt numero 1, Bamberg 2011, kylki 13. Das Leben singen. Kustannusliike DeBehr Radeberg 2011, ISBN 978-3-939241-24-9, kylki 33.\n Quatre pièces pour Orgue. 2001. Vuoksi urut: Prélude romantique, Caprice expressionique, Hymne impressionique, Fugue baroque. Ensi-ilta lokakuu 2006. Edition Musica Rinata, Berlin 2013, ISMN 979-0-50235-058-1. Dedicatet to Äbtissin Clementia.\n Atme in mir. 2002. Vuoksi sopraano-soolo ja urut, Teksti: Augustinus von Hippo. Stiftsbibliothek Sankt Gallen. Ensi-ilta huhtikuu 2002.\n Atem Gottes hauch mich an. 2013. Teksti: Dorothee Sölle. Vuoksi altto-soolo ja urut. Tutzing-Akatemian ystävyyspiirin tilaustyö. Ensi-ilta huhtikuu 2013.\n Zum Engel der letzten Stunde. 2013. Teksti: Jean Paul (Das Leben des Quintus Fixlein). Vuoksi altto-soolo, viulu ja urut. Hofin kaupungin tilaussävellys Jean Paulin 250. syntymäpäivän kunniaksi. Ensi-ilta syyskuu 2013.\n Johannes-Passion. 2014. Vuoksi kuoro (SATB) ja soolo (SATB). Ensi-ilta Capella Mariana. Berliner Chormusik-Kustannusliike, Berlin 2014, ISMN 979-0-50235-210-3.\n Klangrede – Sonnengesang des Franziskus. 2015. Teksti: Franz von Assisi. Vuoksi kuoro, viulu ja urut. Suae Sanctitati Papae Francisci dedicat. Ensi-ilta Capella Mariana.\n In dulci jubilo. Aus-Flüge für Querflöte solo. 2015. Anja Weinberger tilaussävellys. Ensi-ilta Augustinerkirche Würzburg. Sonat-Kustannusliike Berlin 2015, ISMN 979-0-50254-034-0.\n Ave Maria. 2016. Vuoksi sopraano-soolo ja urut. Ensi-ilta toukokuu 2016 Michéle Rödel. Sonat-Kustannusliike Berlin 2016, ISMN 979-0-50254-085-2.\n Kreuzigen. 2017. Teksti: Dorothee Sölle. Vuoksi altto-soolo ja urut. Ensi-ilta maaliskuu 2017.\n With hearts reneved. 2017. Teksti: Jack May. Motetti vuoksi kuoro (SATB), viulu ja urut. Dedicatet to the Westminster Cathedral choir of London.\n Hymn. 2017. Motetti vuoksi kuoro (SSAATTBB). Teksti: Edgar Allan Poe. Dedicatet to Matthias Grünert, Dresdener Frauenkirche.\n Gerechter unter den Völkern. 2017. Vesper zu Ehren des seligen Bernhard Lichtenberg. Mit einer Biografie und Zitaten. Geleitwort von Nuntius Eterovic. Verlag Sankt Michaelsbund, München 2017, ISBN 978-3-943135-90-9.\n Den Erde, Meer und Firmamant.2017. Vuoksi kuoro (SSATB) ja urut. Dedicatet to arkkipiispa Karl Braun.\n Abendsegen. 2018. Vuoksi kuoro (SATB). Dedicatet to arkkipiispa Karl Braun.\n Choralfantasie Es ist ein Ros entsprungen. 2018. Vuoksi sopraano-soolo ja urut. Dedicatet to Aki Yamamura (Japan). \n Super flumina Babylonis [An den Wassern zu Babel]. 2019. Fantasie vuoksi urut (Introduzione, Scontro, Elegie, Appassionato) nach einem Aquarell von Paul Klee.\n Du religiniai eilėraščiai, Malda ja Dievo meilė. 2020. Text: Jonas Mačiulis (Maironis). Vuoksi altto-soolo ja urut. Omistuskirjoitus: Der litauischen Altistin Zenė Kružikaitė gewidmet.\n Zehn Gesänge zum Weihnachtsfestkreis. 2020. Vuoksi sopraano-soolo, viulu ja urut. Omistuskirjoitus: Santa Maria dell’Anima, Roomassa.\n\nLähteet\n\nKirjallisuutta \n Dorothea Weiler, Den Glauben der Gemeinde in Musik umsetzen (muotokuva). Heinrichsblatt, Katholische Kirchenzeitung des Erzbistums Bamberg, Heinrichs-Kustannusliike Bamberg 1997.\n Gert Böhm, Prägende Jahre zwischen Oper, Schiffshupen und Benediktinern (muotokuva). Frankenpost, Hof 2005.\n Lukas Spranger, Musik in Hof – eine Erfolgsgeschichte. Das gab es noch nie: Kantor Ludger Stühlmeyer erzählt die vollständige Musikgeschichte der Stadt. Frankenpost, Hof 2010.\n Beate Franck, Musiker für den Wohlklang des Gotteslobes. Frankenpost, Hof 2011.\n Christoph Plass, Stühlmeyer wird Musikdirektor. Frankenpost, Hof 2013.\n Andreas Kuschbert, Großer Einsatz für neue Musik. Heinrichsblatt, Katholische Kirchenzeitung des Erzbistums Bamberg. Heinrichs-Kustannusliike Bamberg 2013.\n Ute van der Mâer: Bis orat qui cantat. Festschrift zum 60. Geburtstag von Ludger Stühlmeyer. Norderstedt 2021, ISBN 978-3-7543-9507-3.\n\nAiheesta muualla \n\n Deutsche Nationalbibliothek\n Deutsche Digitale Bibliothek \n Bayerische Staatsbibliothek \n Musica sacra -sivusto\n\nSaksalaiset säveltäjät\nSaksalaiset urkurit\nSaksalaiset oopperasäveltäjät\nVuonna 1961 syntyneet\nElävät henkilöt"}
{"id": "808811", "url": "https://fi.wikipedia.org/wiki/Tadeusz%20P%C5%82oski", "title": "Tadeusz Płoski", "text": "Tadeusz Płoski (9. maaliskuuta 1956 Lidzbark Warmiński, Puola – 10. huhtikuuta 2010 Smolensk, Venäjä) oli puolalainen roomalaiskatolinen piispa ja kenraalimajuri. \n\nPłoskin vihki papiksi Warmian hiippakuntaan Jan Wladyslaw Oblak 6. kesäkuuta 1982. Hän sai nimityksen Puolan sotilaspiispaksi 16. lokakuuta 2004, ja piispaksi vihkiminen seurasi 30. lokakuuta. Pääkonsekraattorina toimi Józef Kowalczyk, jota avustivat Sławoj Leszek Głódź ja Edmund Michal Piszcz. Płoski toimi virassa elämänsä loppuun saakka. Hän sai surmansa Smolenskin lento-onnettomuudessa Venäjällä 10. huhtikuuta 2010.\n\nAiheesta muualla  \n‎\n\nLähteet \n\nKatoliset piispat\nPuolalaiset papit\nSmolenskin lento-onnettomuudessa 2010 kuolleet\nVuonna 1956 syntyneet\nVuonna 2010 kuolleet"}
{"id": "219372", "url": "https://fi.wikipedia.org/wiki/Tottori", "title": "Tottori", "text": "Tottori () on Japanin Tottorin prefektuurin pääkaupunki Honshūn saarella Chūgokun tai San’inin alueella. Se sijaitsee prefektuurin itäosassa Japaninmeren rannikolla Sendaijoen suulla. Tottorissa on 190 139 asukasta (vuonna 2017) ja sen pinta-ala on 765,31 neliökilometriä. Se on nimitetty yhdeksi Japanin erityiskaupungeista.\n\nEdo-kaudella 1600–1800-luvuilla Tottori kehittyi linnanaluskaupunkina osana Ikeda-klaanin hallitsemaa Tottorin daimiokuntaa. Meiji-restauraation jälkeen Tottorista tehtiin uuden Tottorin prefektuurin pääkaupunki, ja Japanin kunnallishallinnon perustamisen yhteydessä vuonna 1889 se sai kaupunkioikeudet. Kaupunki laajeni huomattavasti vuonna 2004, kun siihen liitettiin kahdeksan ympäristön kuntaa. Kaupungin merkittävimpiin nähtävyyksiin kuuluu Tottorin hiekkadyynit, 16 kilometriä pitkä ja 2 kilometriä leveä dyynialue; rakennettua kulttuuriperintöä edustavat vuorostaan Tottorin linnan rauniot ja keisari Taishōn vierailua varten rakennettu Jinpūkaku-huvila. Elokuisin kaupungissa juhlitaan Shanshan-festivaalia, jonka huipentuma on 3 500 hengen esittämä sateenvarjotanssi. Tottoria palvelevat JR Nishi-Nihonin San’in-päälinja ja Inbi-linja sekä Tottorin lentoasema.\n\nKuvia\n\nLähteet\n\nAiheesta muualla \n\n Kaupungin internetsivut \n\nTottori"}
{"id": "1098045", "url": "https://fi.wikipedia.org/wiki/Daniel%20Norling", "title": "Daniel Norling", "text": "Lars Daniel Norling (16. tammikuuta 1888 Tukholma – 28. elokuuta 1958 Malmö) oli ruotsalainen voimistelija,  ratsastaja ja kolminkertainen olympiavoittaja. Hän voitti kultaa joukkuevoimistelussa vuoden 1908 kesäolympialaisissa Lontoossa ja ruotsalaissysteemin joukkuevoimistelussa kesäolympialaisissa 1912 Tukholmassa.\n\nAntwerpenin vuoden 1920 kesäolympialaisissa Norling osallistui ratsastukseen ja voitti kolmannen olympiakultansa joukkue-esteratsastuksessa. Myös hänen veljensä Axel Norling oli olympiaurheilija.\n\nLähteet \n\nRuotsalaiset voimistelijat\nRuotsalaiset ratsastajat\nRuotsalaiset olympiavoittajat\nVuonna 1888 syntyneet\nVuonna 1958 kuolleet"}
{"id": "1183788", "url": "https://fi.wikipedia.org/wiki/Badi%E2%80%99%20al-Jazari", "title": "Badi’ al-Jazari", "text": "Al-Shaykh Ra'is al-A'mal Badi' al-Zaman Abu al-'Izz ibn Isma'il ibn al-Razzaz al-Jazari alias Badi' al-Jazari (1136–1206) oli nykyisen Turkin alueella vaikuttanut matemaatikko, keksijä ja mekaniikan tuntija. Juuri ennen kuolemaansa al-Jazari julkaisi kirjan Kitab fi macrifat al-hiyal al-handasiyya (). Kirjan kuudessa kappaleessa hän kuvailee yli sata mekaanista keksintöä, kuten kelloa, juoma-automaattia, pumppua ja leikkikalua sekä rakennusohjeet niille. Mekaanisten laitteiden joukossa oli myös kuvaus primitiivisestä kampiakselista.\n\nKatso myös \n\n Tiede keskiajan islamilaisessa maailmassa\n\nLähteet\n\nAiheesta muualla \n\nVuonna 1136 syntyneet\nVuonna 1206 kuolleet\nMatemaatikot\nKeksijät\nIslamin kulta-aika"}
{"id": "190585", "url": "https://fi.wikipedia.org/wiki/Koreografia", "title": "Koreografia", "text": "Koreografia on sananmukaisesti tanssin kirjoittamista, mutta tunnetaan myös tanssikompositiona eli tanssin säveltämisenä. Sanan alkuperä on antiikin Kreikassa, jossa choregus tarkoitti dityrambi-esityksen harjoittajaa. Koreografialla viitataan useimmiten tanssin liikkeiden suunnitteluun, mutta sitä esiintyy myös muissa ihmisen liikkumista sisältävissä lajeissa kuten taitoluistelussa, taitouinnissa tai joukkuevoimistelussa. Koreografia sisältää kaiken, mitä esiintyjien täytyy tietää ja opetella teoksen esittämiseksi koreografin haluamalla tavalla. \n\nKoreografi on tanssin tai tanssiteoksen suunnittelija ja tällaista työkseen tekevän henkilön ammattinimike. Koreografin tekemä suunnittelu sisältää kaikki tanssin liikkeet, tanssijoiden muodostamat kuviot, tanssin välittämäksi ajatellun sisällön suunnittelun ja valitsemisen sekä tanssin suhteen mahdolliseen musiikkiin ja muihin esityksen osa-alueisiin kuten lavastukseen, puvustukseen, valaistukseen ja niin edelleen. Koreografi on useimmiten myös tanssiesityksen ohjaaja, joka opettaa materiaalin tanssijoille ja vastaa näyttämöllepanon kokonaisuudesta.\n\nTanssikoreografiaa tehdään sekä itsenäisiksi tanssiteoksiksi että osaksi esimerkiksi teatteri- tai oopperaesityksiä. Koreografit ovat usein itse olleet tanssijoita, mutta periaatteessa tanssijan koulutus ei ole koreografille välttämätön. Tanssiliikettä on kuitenkin vaikeaa selittää täsmällisesti vain sanoilla, joten useimmiten koreografi opettaa haluamansa liikemateriaalin esiintyjille ainakin osittain itse liikkeet näyttämällä.\n\nMusiikista poiketen tanssin notaatiotekniikat eivät ole juurikaan koreografian teossa käytössä, vaan niitä hyödynnetään lähinnä tanssien muistiin kirjoittamisessa, nykyään videotallenteiden apuna. Vain harvat koreografit tai tanssijat hallitsevat tanssinotaatiota. Perinteisin tapa suunnitella koreografiaa lienee miettiä kunkin tanssijan liikkeet askel askeleelta – joko etukäteen tai tanssijoiden kanssa yhteistyössä harjoitussalissa. Muitakin koreografisia tekniikoita on olemassa ja niitä on kehitetty erityisesti nykytanssin piirissä. Tällaisia ovat muun muassa improvisaatio ja erilaiset sattumaan perustuvat menetelmät.\n\nKoreografisia keinoja\n\nLänsimaisen taidetanssin koreografiset keinot voidaan jakaa karkeasti seuraaviin luokkiin: \n Tanssiesityksen ”kehykset” – miten teos erottuu erilliseksi tapahtumakseen ympäröivästä maailmasta. \n Esittämisen tapa – miten tanssi tekee viittauksia ja suhtautuu ympäröivään maailmaan.\n Tyyli – miten tanssiteos hakee oman identiteettinsä suhteessa maailmaan, muuhun tanssiin ja tanssilajiin, jota se edustaa.\n Sanasto – perusosaset, liikkeet, joista tanssi rakentuu.\n Säännöt ja järjestelmät, joilla liikkeet ja niiden yhdistelmät on valittu ja järjestetty.\n\nKaikki liikkeet riippuvat tanssijan luonteesta. Liikkeet ovat kuin ihminenkin: persoonallisia tai vähemmän persoonallisia.\n\nKatso myös \n Koreografit\n\nTanssi\nSeulonnan keskeiset artikkelit"}
{"id": "1525614", "url": "https://fi.wikipedia.org/wiki/Percival%20McLeach", "title": "Percival McLeach", "text": "Percival C. McLeach on fiktiivinen hahmo vuoden 1990 elokuvassa Bernard ja Bianca Australiassa. Percival McLeach on salametsästäjä, jonka tavoitteena on löytää harvinainen kullanvärinen kotkalintu Marahute. Percivalilla on suurikokoinen lemmikkigoanna Jonna, joka toimi hänen apulaisenaan ja joka pitää eläinten munista. Percival asuu hylätyssä opaalikaivoksessa Australiassa. Percivalin kerrotaan päässeen kolmannelle luokalle asti, ennen kuin hänet erotettiin koulusta.\n\nElokuvassa Percival nähtiin ensimmäisen kerran etsintäkuulutusjulisteessa. Myöhemmin hänet nähtiin Jonnan kanssa tarkastamassa yhtä ansoistaan ja Percival yllättyi kun hän huomasi nuoren pojan Tonin (eng. Cody) joutuneen ansaansa. Percival auttoi Tonin pois ansasta ja Jonna aiheutti Percivalin putoamisen ansakuoppaan hyppäämällä Tonin päälle. Percival suuttui tästä Jonnalle, mutta hän huomasi Tonin tietävän sijainnin Marahute-nimisen kotkalinnun luo löydettyään linnun höyhenen tämän repusta. Toni tiesi Percivalin olevan salametsästäjä ja kieltäytyi kertomasta sijaintia Percivalille, joka heitti Tonin repun krokotiileille revittäväksi huijaamaan viranomaiset luulemaan Tonin kuolleen. Percival vei Tonin muiden nappaamiensa eläinten joukkoon, joihin kuuluivat muun muassa Frank-niminen lisko ja Krebbs-niminen koala. Percival yritti suostutella Tonin kertomaan sijainnin tarjoamalla puolet voitosta, mutta Toni kieltäytyi. Kun Jonna varasti ja söi kaikki munat, Percival sai tästä idean ja valehteli pojalle linnun kuolleen toisen salametsästäjän ampumana ja että hänellä ei ole enää syytä pitää poikaa vankina ja munien paleltuvan ilman emoa. Toni lähtee linnun pesän luokse Percivalin ja Jonnan seuraten häntä salaa ja Tonin huomattua linnun olevan elossa, Percival onnistuu vangitsemaan pojan ja linnun. Percival määräsi Jonnan syömään linnun munat pitääkseen linnun aisoissa, mutta Bernard oli vaihtanut munat kiviin, jotka Jonna heitti pettyneenä pois. Tämän jälkeen Percival yritti tappaa Tonin syöttämällä tämän krokotiileille, mutta Bernard onnistuu pysäyttämään koneen, jolla Percival yritti laskea sidotun Tonin jokeen. Percival yritti ampua köyden poikki haulikolla, mutta Jonna tönäisi hänet vahingossa jokeen jahdatessaan Bernardia. Krokotiilit lähtevät jahtaamaan Percivalia ja Jonnaa, mutta he onnistuvat karistamaan heidät kannoiltaan. Jonna pääsee maihin kalliolle ja vilkuttaa hyvästiksi Percivalille, joka on ajautumassa kohti vesiputousta. Percival ei ehdi uida pakoon virtausta ja hän putoaa alas vesiputouksesta omaan kuolemaansa. \n\nPercival McLeach esiintyi Mikin klubi -sarjan jaksossa \"House of Crime\", jossa hän riiteli Strombolin kanssa. Percival McLeach on ainoa Disneyn pahis, joka ei esiintynyt Mikin ketkuteatteri -elokuvassa.\n\nOn oletettavaa, että Percival McLeach on muiden Disneyn pahisten tavoin herätetty henkiin ja vangittu Isle of the Lostille rangaistuksena teoistaan.\n\nDisneyn hahmot\nKuvitteelliset rikolliset"}
{"id": "1680394", "url": "https://fi.wikipedia.org/wiki/Jo%C3%A3o%20Teixeira%20Pinto", "title": "João Teixeira Pinto", "text": "João Teixeira Pinto (22. maaliskuuta 1876 Moçâmedes – 25. marraskuuta 1917 Negomano) oli portugalilainen sotilas, joka tunnetaan Portugalin Guinean valloittajana.\n\nMajuri Teixeira Pinto syntyi upseeriperheeseen. Hän osallistui Angolan valloitukseen ja sai vuonna 1912 nimityksen Portugalin Guinean esikuntapäälliköksi. Pinton tehtävänä oli siirtomaan miehitys ja ”rauhoittaminen”, jossa hän käytti portugalilaisten upseerien johtamia afrikkalaisjoukkoja ja Abdul Injain palkkasotureita. Hän hävitti kapinallisten alkuasukkaiden kyliä ja onnistui valloittamaan Portugalin Guinean manneralueen. Sotarikoksista syytetty Pinto siirrettiin vuonna 1915 kotimaassa syntyneen arvostelun takia Mosambikiin, jossa hän sai surmansa taistelussa saksalaisten kanssa.\n\nCanchungon kaupunki oli siirtomaa-aikana nimetty Teixeira Pinton mukaan.\n\nLähteet\n\nPortugalilaiset sotilaat\nVuonna 1876 syntyneet\nVuonna 1917 kuolleet"}
{"id": "440368", "url": "https://fi.wikipedia.org/wiki/Kathrin%20Zettel", "title": "Kathrin Zettel", "text": "Kathrin Zettel (s. 5. elokuuta 1986 Göstling an der Ybbs, Itävalta) on itävaltalainen uransa lopettanut alppihiihtäjä, joka oli erikoistunut tekniikkalajeihin. Zettel kuului Itävallan joukkueeseen, joka saavutti joukkuekilpailun hopeaa Bormion MM-kilpailuissa 2005. Val d'Isèressä 2009 Zettel voitti superalppiyhdistetyn kultaa ja Garmisch-Partenkirchenissä 2011 pujottelussa hopeaa. Sotšin olympialaisissa 2014 hän sai pujottelussa pronssia. Maailmancupissa hän saavutti yhdeksän voittoa, joista seitsemän suurpujottelussa ja kaksi pujottelussa.\n\nZettel lopetti uransa kauden 2014–2015 jälkeen lonkka- ja polvivammojen vuoksi.\n\nSaavutukset\n\nOlympialaiset\nTorino 2006: yhdistetty neljäs, suurpujottelu seitsemäs\nVancouver 2010: alppiyhdistetty neljäs, suurpujottelu viides, pujottelu 13:s\nSotši 2014: pujottelu pronssia\n\nMM-kilpailut\nSanta Caterina 2005: joukkuekilpailu hopeaa, pujottelu neljäs, alppiyhdistetty kuudes\nÅre 2007: pujottelu viides, superalppiyhdistetty viides, suurpujottelu yhdeksäs\nVal d'Isère 2009: superalppiyhdistetty kultaa, suurpujottelu kuudes\nGarmisch-Partenkirchen 2011: suurpujottelu 12:s, pujottelu hopeaa\nSchladming 2013: superalppiyhdistetty viides, suurpujottelu neljäs, pujottelu kymmenes\n\nMaailmancupin palkintosijat\nPujottelu\nKausi 2005–2006: Aspen kolmas, Zagreb-Sljeme toinen, Ofterschwang toinen, Levi kolmas; pujottelucupissa neljäs\nKausi 2006–2007: Levi kolmas, Semmering toinen\nKausi 2007–2008: Aspen kolmas\nKausi 2008–2009: La Molina kolmas, Maribor toinen; pujottelucupissa kuudes\nKausi 2009–2010: Aspen kolmas, Lienz kolmas, Zagreb toinen, Flachau kolmas, Maribor voitto, Garmisch-Partenkirchen toinen; pujottelucupissa toinen\nKausi 2010–2011: Špindlerův Mlýn toinen; pujottelucupissa kuudes\nKausi 2011–2012: Courchevel kolmas, Soldeu kolmas; pujottelucupissa viides\nKausi 2012–2013: Aspen voitto, Semmering toinen, Maribor kolmas\nKausi 2014–2015: Levi kolmas, Aspen kolmas, Zagreb toinen; pujottelucupissa viides\nSuurpujottelu\nKausi 2005–2006: Aspen kolmas, Špindlerův Mlýn toinen, Ofterschwang kolmas; suurpujottelucupissa kuudes\nKausi 2006–2007: Aspen voitto, Semmering voitto\nKausi 2007–2008: Sölden kolmas, Bormio kolmas; suurpujottelucupissa kuudes\nKausi 2008–2009: Sölden voitto, Semmering voitto, Cortina d'Ampezzo voitto, Ofterschwang voitto; suurpujottelucupissa toinen\nKausi 2009–2010: Sölden toinen, Aspen toinen, Åre kolmas, Maribor voitto; suurpujottelucupissa toinen\nKausi 2010–2011: Zwiesel kolmas\nKausi 2012–2013: Sölden toinen, Aspen toinen, Courchevel toinen; suurpujottelucupissa viides\nKausi 2013–2014: Sölden toinen; suurpujottelucupissa viides\nKausi 2014–2015: Aspen toinen\nAlppiyhdistetty\nKausi 2005–2006: alppiyhdistetyn cupissa kuudes\nKausi 2006–2007: Reiteralm kolmas\nKausi 2008–2009: Altenmarkt im Pongau toinen, Tarvisio kolmas; alppiyhdistetyn cupissa kolmas\nKausi 2011–2012: alppiyhdistetyn cupissa viides\nKausi 2012–2013: Sankt Moritz kolmas\nKausi 2014–2015: Bansko kolmas; alppiyhdistetyn cupissa kolmas\nKokonaiscup\nKausi 2005–2006: seitsemäs\nKausi 2008–2009: neljäs\nKausi 2009–2010: viides\nKausi 2012–2013: seitsemäs\nKausi 2014–2015: seitsemäs\n\nLähteet\n\nViitteet\n\nAiheesta muualla\nVirallinen sivusto \n\nItävaltalaiset alppihiihtäjät\nItävaltalaiset olympiamitalistit\nVuonna 1986 syntyneet\nElävät henkilöt"}
{"id": "562993", "url": "https://fi.wikipedia.org/wiki/Peipit", "title": "Peipit", "text": "Peipit eli herttapeipit (Lamium) on huulikukkaiskasvien heimoon kuuluva kasvisuku. Niille tunnusomaista ovat pehmeäkarvaisuus, herttamainen lehtilapa, kaksihuulinen teriö sekä säteittäinen ja viisiliuskainen verhiö. Peipit voivat olla yksi- tai monivuotisia. Ne muistuttavat paljon pillikkeitä (Galeopsis), mutta peipit erottaa selvästi pillikkeistä verkkosuonisten lehtiensä avulla. Sukujen kukkarakenteet poikkeavat myös toisistaan, sillä peippien teriön alahuulen sivuliuskat ovat pieniä, sulautuneet keskiliuskaan tai puuttuvat kokonaan. Pillikkeillä teriön alahuuli on selvästi kolmiliuskainen. Peipit ovat pehmytkarvaisia ja pillikkeet sukaskarvaisia.\n\nPeippilajeja \nSuomessa tavattavia peippilajeja:\n hopeatäpläpeippi eli täplälehtipeippi eli täpläpeippi (Lamium maculatum)\n liuskapeippi (Lamium hybridum)\n punapeippi (Lamium purpureum)\n sepopeippi eli sepiväpeippi (Lamium amplexicaule)\n valkopeippi (Lamium album)\n välipeippi (Lamium confertum)\n\nMuita peippilajeja:\n halkoispeippi (Lamium bifidum)\n laikkupeippi (Lamium moschatum)\n anatolianpeippi (Lamium orientale)\n samettipeippi (Lamium orvala)\n\nSuomessa kasvatetaan koristekasvina Euroopassa yleistä hopeatäpläpeippiä (Lamium maculatum), josta käytetään myös nimeä täplälehtipeippi tai täpläpeippi.\n\nKeltapeippi (Lamium galeobdolon) luokiteltiin aikaisemmin peippien sukuun, mutta nykyään se luokitellaan keltapeippien (Lamiastrum) sukuun kuuluvaksi lajiksi.\n\nLähteet \n Retkeilykasvio. Toim. Hämet-Ahti, Leena & Suominen, Juha & Ulvinen, Tauno & Uotila, Pertti. Luonnontieteellinen keskusmuseo, Kasvimuseo, Helsinki 1998.\n\nViitteet\n\nAiheesta muualla \n Suomen Lajitietokeskus: Peipit (herttapeipit) – Lamium\n Funet: Peipit (Lamium)\n United States Department of Agriculture (USDA): Lamium \n Flora of China: Lamium"}
{"id": "804139", "url": "https://fi.wikipedia.org/wiki/Ruotsalainen%20musiikki", "title": "Ruotsalainen musiikki", "text": "Ruotsalaiselle musiikille on ollut ominaista kansanläheisyys. Kunnallisten musiikkikoulujen ansiosta moni on oppinut soittamaan ja laulamaan, ja kuorolaulanta on Ruotsissa erittäin suosittua.\n\nKansanmusiikki oli suosittua pääasiassa maalaisväestön keskuudessa 1600-luvulta 1800-luvun lopulle. Kansanmusiikkiin liittyy pelimannimusiikki: tanssimusiikki, jota säestettiin usein viululla. Pelimannimusiikkiin kuuluvat erilaiset marssit sekä tanssirytmiin soitettavat polska, valssi, schottis, hambo ja polkka. \n\nRuotsalainen taidemusiikki alkoi kehittyä 1600-luvulla. Barokin ajan tunnetuin säveltäjä on Johan Helmich Roman, jota kutsutaan ruotsalaisen musiikin isäksi. Ruotsalaisiin romantiikan ajan muusikoihin kuuluvat Hugo Alfvén, Wilhelm Peterson-Berger ja Wilhelm Stenhammar. Modernismia Ruotsissa edustaa muun muassa Hilding Rosenberg ja uusklassismia Lars-Erik Larsson. Ruotsi on synnyttänyt myös useita tunnettuja oopperalaulajia. Jenny Lind konsertoi ympäri maailmaa 1850-luvulla. Sata vuotta myöhemmin Jussi Björling ja Birgit Nilsson nousivat maailmanmaineeseen. Eric Ericsonia pidetään yhtenä maailman parhaista kuoronjohtajista.\n\nRuotsi on yksi maailman suurimmista vientimusiikin tuottajista pop- ja rock-musiikin saralla, ja sen onkin sanottu tuottavan vientimusiikkia kolmanneksi eniten maailmassa Ison-Britannian ja Yhdysvaltojen jälkeen, tosin väitettä on vaikea vahvistaa. Monet ruotsalaiset artistit ja yhtyeet, kuten Abba, Roxette, The Cardigans ja Eric Prydz, ovat menestyneet hyvin ulkomailla.\n\n1970-luku: Abba \n\nVuonna 1974 Abba voitti Euroviisut kappaleellaan ”Waterloo”. Kappaleesta tuli suuri menestys ympäri Eurooppaa ja se oli Billboard Hot 100 -listan sijalla kuusi. Muutaman seuraavan vuoden aikana kahdeksantoista Abban kappaletta sijoittui kymmenen parhaan joukkoon Isossa-Britanniassa, joista yhdeksän oli sijalla yksi. Myyden maailmanlaajuisesti arviolta 370 miljoonaa albumia, Abbasta tuli 1970-luvun parhaiten myynyt yhtye.\n\nHieman Super Trouper -albuminsa julkaisun jälkeen, Benny Andersson ja Anni-Frid Lyngstad päättivät erota, samoin kuin Björn Ulvaeus ja Agnetha Fältskog olivat tehneet pari vuotta aiemmin. Nelikko jatkoi kuitenkin työskentelyä yhdessä ja heidän kahdeksas albuminsa The Visitors julkaistiin vuoden 1981 lopussa. Seuraavana vuonna yhtye päätti pitää taukoa, mutta Lyngstadin ja Fältskogin lähtiessä soolourille, se ei enää palannut yhteen.\n\n1980-luku: Europe ja Roxette \n\nVuonna 1986 Upplands Väsbystä kotoisin oleva hard rock -yhtye Europen laulu ”The Final Countdown” oli singlelistojen sijalla yksi 26 maassa, mukaan lukien Isossa-Britanniassa. Samanniminen albumi menestyi hyvin sijoittuen monille albumilistoille ja myyden yksistään Yhdysvalloissa yli kolme miljoonaa kappaletta.\n\nSeuraavina vuosina yhtyeellä oli kiertueita Euroopassa, Japanissa ja Yhdysvalloissa. Heidän seuraava albuminsa Out of This World julkaistiin vuonna 1988 ja sitä myytiin maailmanlaajuisesti noin neljä miljoonaa kappaletta. Kolme vuotta myöhemmin, vuonna 1991, julkaistiin Europen viides studioalbumi Prisoners in Paradise, mutta sitä myytiin vain miljoona kappaletta, ja seuraavana vuonna yhtye päätti pitää taukoa.\n\nVuonna 1986 Marie Fredriksson ja Per Gessle perustivat yhtyeen Roxette. Yhtyeen neljä kappaletta, ”The Look”, ”Listen To Your Heart”, ”It Must Have Been Love” ja ”Joyride” olivat kaikki Billboard Hot 100 -listan sijalla yksi, ja ”Dangerous” ja ”Fading Like a Flower” olivat kyseisen listan sijalla kaksi.\n\nVuonna 1993 Roxettesta tuli ensimmäinen MTV Unplugged:issa soitettu ei-englanninkielinen yhtye ja kahta vuotta myöhemmin ensimmäinen Kiinassa esiintynyt länsimaalainen yhtye sitten Wham!:n.\n\nVuonna 2003 yhtye sai kaksi ansiomerkkiä Ruotsin kuningas Kaarle XVI Kustaalta ”saavutuksistaan Ruotsissa ja kansainvälisesti”. Heidän siihen mennessä myydyimmät albuminsa olivat Joyride, jota oli myyty 11 miljoonaa kappaletta, sekä Look Sharp!, jota oli myyty 9 miljoonaa kappaletta. Yhteensä Roxetten albumeita on myyty yli 45 miljoonaa ja singlejä 25 miljoonaa.\n\n1990-luku: Ace of Base ja The Cardigans \n\nVuonna 1987 perustettu pop-yhtye Ace of Base julkaisi esikoisalbuminsa Happy Nation joulukuussa 1992 Skandinaviassa ja seuraavana vuonna Euroopassa ja Latinalaisessa Amerikassa. Albumia myytiin 23 miljoonaa kappaletta, mikä teki siitä myydyimmän debyyttialbumin maailmassa. Yhtyeen muita 90-luvun menestyskappaleita olivat muun muassa ”All That She Wants”, ”The Sign”,”Don't Turn Around” ja ”Cruel Summer”, joista kaikki olivat kymmenen parhaan joukossa Billboard Hot 100 -listalla.\n\nVuonna 1992 perustettu yhtye The Cardigans julkaisi kolmannen studioalbuminsa, First Band on the Moon, vuonna 1996. Albumilta julkaistu single ”Lovefool” menestyi hyvin kansainvälisesti, ollen Ison-Britannian singlelistan sijalla kaksi. Seuraava albumi, Gran Turismo, julkaistiin vuonna 1998.\n\n2000-luku: A Camp, Ola Svensson ja Eric Prydz \n\nMonet ruotsalaiset 2000-luvun artistit ja yhtyeet, kuten Basshunter, September, Agnes Carlsson, Darin ja Eric Prydz ovat menestyneet hyvin kansainvälisesti.\n\nRuotsalaisen DJ:n Eric Prydzin vuonna 2004 julkaistu laulu ”Call On Me” oli Ison-Britannian singlelistan sijalla yksi viiden viikon ajan ja sitä seurannut single ”Proper Education” sijalla kaksi. Myös Prydzin uusi, vuonna 2008 julkaistu single ”Pjanoo storms”, oli kyseisen singlelistan sijalla kaksi.\n\nToinen ruotsalainen DJ, Basshunter (oikealta nimeltään Jonas Altberg), nousi kuuluisuuteen vuonna 2006 kappaleellaan ”Boten Anna”. Se oli Ison-Britannian singlelistan sijalla yksi, Ruotsissa ja Alankomaissa sijalla yksi ja Suomessa sijalla yhdeksän. Myös Basshunterin single ”All I Ever Wanted” menestyi hyvin, ollen Isossa-Britanniassa sijalla kaksi.\n\nYksi Ruotsin menestyneimmistä artisteista on vuoden 2005 Ruotsin Idol-kilpailun voittaja Agnes Carlsson. Hänen kolmannen studioalbuminsa single ”Release Me” menestyi hyvin, ollen Isossa-Britanniassa singlelistan sijalla kolme ja myyden yli 300 000 kappaletta. Vuonna 2009 Carlsson solmi levytyssopimuksen Interscope Recordsin kanssa Yhdysvalloissa.\n\nToinen vuoden 2005 Ruotsin Idol-kilpailusta kuuluisuuteen noussut artisti on kilpailussa kahdeksanneksi tullut Ola Svensson, jolta on ilmestynyt kolme studioalbumia. Svenssonin lauluista neljä on ollut Ruotsin singlelistan sijalla yksi ja kaikki laulut viiden parhaan joukossa. Vuonna 2009 hän voitti Rockbjörnen-palkinnon, mikä on Ruotsin arvostetuin musiikkipalkinto.\n\nA Camp, The Cardigans -yhtyeen laulajan Nina Perssonin perustama sooloprojekti, julkaisi esikoisalbuminsa A Camp vuonna 2001. Albumin ensimmäinen single ”I Can Buy You” oli Isossa-Britanniassa singlelistan sijalla 46. Kaksi vuotta myöhemmin The Cardigans palasi albumillaan Long Gone Before Daylight ja sitä myytiin Ruotsissa tuplaplatinaa.\n\nRuotsi on toiseksi menestynein maa Eurovision laulukilpailussa kuudella voitollaan..\n\nLähteet\n\nAiheesta muualla \n\nRuotsin musiikki"}
{"id": "1298293", "url": "https://fi.wikipedia.org/wiki/Godfrey%20Thomson", "title": "Godfrey Thomson", "text": "Godfrey Hilton Thomson (1881–1955) oli brittiläinen psykologi. Hän oli yksi Euroopan huomattavimmista lahjakkuudentutkimuksen teorioiden ja menetelmien kehittäjistä. Vuosina 1925–1951 hän oli kasvatusopin professori Edinburghissä.\n\nLähteet \n\nBrittiläiset professorit\nBrittiläiset psykologit\nVuonna 1881 syntyneet\nVuonna 1955 kuolleet"}
{"id": "139161", "url": "https://fi.wikipedia.org/wiki/Lobi%20Traor%C3%A9", "title": "Lobi Traoré", "text": "Lobi Traoré (1961 Bakaridianna – 1. kesäkuuta 2010) oli malilainen laulaja ja kitaristi. Hänen vuonna 1994 ilmestynyt albuminsa Bamako valittiin ranskalaisessa lehdessä Libérationissa yhdeksi vuoden parhaista rockalbumeista ja Le Mondessa yhdeksi vuoden parhaista maailmanmusiikkialbumeista.\n\nDiskografia \nBambara Blues (1992)\nBamako (1994)\nSégou (1996)\nDuga (1999)\nMali Blue (2004)\nThe Lobi Traoré Group (2005)\n\nLähteet\n\nMalilaiset laulajat\nMalilaiset muusikot\nVuonna 1961 syntyneet\nVuonna 2010 kuolleet"}
{"id": "1103262", "url": "https://fi.wikipedia.org/wiki/Shankill%20Roadin%20pommi-isku", "title": "Shankill Roadin pommi-isku", "text": "Shankill Roadin pommi-isku oli terroriteko Belfastissa vuonna 1993. IRA:n asettama pommi räjähti kalakaupassa Shankill Roadilla 23. lokakuuta 1993. Kohteena oli lojalistiryhmän kokous, joka piti pitää kalakaupan yläkerrassa. Tärkein kohde oli Johnny Adair, Ulster Freedom Fighters'-nimisen ryhmän johtaja. Kokous oli kuitenkin siirretty, mutta IRA ei tiennyt asiasta. Pommin veivät paikoilleen Sean Kelly ja Thomas Bagley. Kellyn myöhemmän kertomuksen mukaan heidän tarkoituksenaan oli varoittaa kaupan asiakkaita jotta nämä ehtisivät ulos ennen räjähdystä. Pommi kuitenkin räjähti kun Bagley oli kumartuneena sen ylle, ja hän sai surmansa samoin kuin yhdeksän sivullista.\n\nSinn Féinin johtaja Gerry Adams puhui Bagleyn hautajaisissa \"nuoren isänmaanystävän tekemästä uhrauksesta\".\n\nKelly tuomittiin elinkautiseen, mutta hänet vapautettiin 2000 Pitkänperjantain sopimuksen yhteydessä. Vuonna 2005 hän joutui takaisin vankilaan osallistuttuaan mellakoihin Ardynessä.\n\nUhrien omaiset ovat ilmaisseet tyytymättömyytensä hallituksen toimia kohtaan ja kampanjoineet Kellyn vapauttamista vastaan.\n\nLähteet \n\nBelfastin historia\nPohjois-Irlannin levottomuudet\nVuoden 1993 terrori-iskut"}
{"id": "1696534", "url": "https://fi.wikipedia.org/wiki/Tiia%20Koivisto", "title": "Tiia Koivisto", "text": "Tiia Koivisto (s. 6. helmikuuta 1994) on suomalainen golfammattilainen. Hän voitti Euroopan-kiertueen osakilpailun Ranskassa toukokuussa 2022 ja oli neljäs tähän pystynyt suomalaisnainen. Hän edustaa kotimaassaan mäntsäläläistä Hirvihaaran Golfia.\n\nKoivisto sijoittui maalis-huhtikuussa 2022 Kapkaupungissa Eteä-Afrikan avoimissa seitsemänneksi. Hän johti ensimmäisen kerran Euroopan-kiertueen osakilpailua toukokuun 2022 alussa Madridissa mutta putosi lopulta kymmenenneksi. Myöhemmin toukokuussa hän otti ensimmäisen Euroopan-kiertueen voittonsa Jabra Ladies Openissa Ranskassa kukistettuaan uusinnassa australialaisen Whitney Hillierin.\n\nKoivisto sairastaa ykköstyypin diabetesta.\n\nLähteet \n\nSuomalaiset golfaajat\nVuonna 1994 syntyneet\nElävät henkilöt"}
{"id": "1655152", "url": "https://fi.wikipedia.org/wiki/Always%20%28Irving%20Berlinin%20kappale%29", "title": "Always (Irving Berlinin kappale)", "text": "Always on Irving Berlinin säveltämä ja sanoittama yhdysvaltalainen musiikkikappale vuodelta 1925. \n\nLaulu on herkkä rakkauslaulu, jossa puhuja kuvailee kestävää rakkauttaan. Irving Berlin tarkoitti laulun häälahjaksi uutta vaimoaan Ellin Mackayta kohtaan. Mackay oli Berlinin toinen vaimo; ensimmäinen vaimo oli kuollut traagisesti häämatkalla saamaansa tautiin. Berlin on kirjoittanut tälle muistolaulun \"When I Lost You\". Musiikillisesti \"Always\" sisältää kaksi modulaatiota ja on vahvasti melodinen sävelteos. \n\n\"Always\" on noussut erääksi Berlinin kaikkein suosituimmista lauluista, ja sen ovat esittäneet esimerkiksi Ella Fitzgerald, Frank Sinatra, Billie Holiday ja Marvin Gaye.\n\nVuoden 1925 kappaleet\nIrving Berlinin säveltämät kappaleet"}
{"id": "1344483", "url": "https://fi.wikipedia.org/wiki/Lukas%20Spalvis", "title": "Lukas Spalvis", "text": "Lukas Spalvis (s. 27. heinäkuuta 1994 Vilna, Liettua) on liettualainen jalkapalloilija. Pelipaikaltaan hän on hyökkääjä.\n\nLähteet \n\nLiettualaiset jalkapalloilijat\nVuonna 1994 syntyneet\nElävät henkilöt"}
{"id": "788566", "url": "https://fi.wikipedia.org/wiki/Kameruninuikuttajakyyhky", "title": "Kameruninuikuttajakyyhky", "text": "Kameruninuikuttajakyyhky (Turtur brehmeri) on länsiafrikkalainen kyyhkylintu, joka kuuluu uikuttajakyyhkyjen sukuun. Lajin esiintymisalue ulottuu Guineasta Kameruniin, Kongon tasavaltaan, Kongon demokraattiseen tasavaltaan ja Angolan luoteiskolkkaan. Siitä tunnetaan kaksi alalajia. Lajin holotyypin kuvaili Gustav Hartlaub Gabonista vuonna 1865.\n\nLähteet \n\nKyyhkylinnut"}
{"id": "164695", "url": "https://fi.wikipedia.org/wiki/Nic%C3%A9phore%20Soglo", "title": "Nicéphore Soglo", "text": "Nicéphore Dieudonné Soglo (s. 29. marraskuuta 1934) on beniniläinen poliitikko ja maansa entinen presidentti.\n\nSoglo opiskeli kirjallisuutta, lakia ja taloustieteitä Pariisin yliopistossa. Tämän jälkeen hän palasi Beniniin, mutta siirtyi ulkomaille Mathieu Kérékoun noustua valtaan sotilasvallankaappauksen avulla vuonna 1972. Tänä aikana Soglo toimi muun muassa Kansainvälisen valuuttarahaston ja Maailmanpankin hyväksi. Vuonna 1990 hän nousi Beninin väliaikaiseksi pääministeriksi.\n\nVuonna 1991 Soglo voitti Mathieu Kérékoun presidentinvaaleissa (67,73 % äänistä) ja nousi maansa presidentiksi. Vuodesta 1994 lähtien hän on johtanut Parti de la renaissance du Bénin -puoluetta. Vuonna 1996 Soglon korvasi Beninin presidenttinä Mathieu Kérékou. Soglo osallistui myös vuoden 2001 presidentinvaaleihin, mutta hävisi Mathieu Kérékoulle saaden 27,12 % äänistä. Soglo ei voinut osallistua enää vuoden 2006 vaaleihin, sillä Beninin presidentin on oltava valitsemishetkellä iältään alle 70-vuotias.\n\nVuonna 2002 Soglo valittiin Cotonoun pormestariksi.\n\nLähteet \n\nBeninin presidentit\nVuonna 1934 syntyneet\nElävät henkilöt"}
{"id": "1195294", "url": "https://fi.wikipedia.org/wiki/Uno%20Jansson", "title": "Uno Jansson", "text": "Uno August Jansson (6. lokakuuta 1879 Urjala – 1. joulukuuta 1961 Tampere) oli suomalainen rehtori ja teollisuusneuvos.\n\nHenkilötiedot ja ammattiura\nJanssonin vanhemmat olivat kauppias, tilanomistaja Bror Knut Jansson ja Hulda Charlotta Alm. Hän pääsi ylioppilaaksi Turun ruotsalaisesta klassillisesta lyseosta 1899 ja valmistui Helsingin yliopistosta filosofian kandidaatiksi 1903 ja maisteriksi 1907 sekä Polyteknillisestä opistosta insinööriksi 1905. Jansson opiskeli myös Göttingenissä Saksassa.\n\nJansson toimi Raahen opettajaseminaarin matematiikan ja luonnontieteiden lehtorina 1908–1911, Jyväskylän opettajaseminaarin matematiikan lehtorina 1911–1912 sekä Tampereen teknillisessä opistossa matematiikan ja mekaniikan opettajana 1912–1919 ja rehtorina 1913–1919. Hän oli Yleisen suomalaisen Vakuutus Oy:n ja Vakuutus Oy Veritaksen toimitusjohtajana 1919–1922, Tampereen tyttölyseon matematiikan vanhempana lehtorina 1923–1926 sekä viimeksi Tampereen teknillisessä oppilaitoksessa matemaattisten aineiden yliopettajana 1927–1947 ja rehtorina 1928–1947. Tampereen kaupunginvaltuutettu Jansson oli vuosien 1918 ja 1928 välillä. Hän oli myös Tampereen teknillisen seuran sihteeri 1924–1930. Teollisuusneuvoksen arvo hänelle myönnettiin 1941.\n\nJansson oli naimisissa vuodesta 1910 opettaja Jenny Kristina Tolosen kanssa. Pariskunnan poika, reservin vänrikki Eino August Jansson (s. 1916) haavoittui talvisodassa Sakkolassa 19. helmikuuta 1940 ja menehtyi haavoihinsa kenttäsairaalassa Kaukolassa.\n\nTeoksia \nJansson kirjoitti useita matematiikan oppikirjoja kansa-, ammatti- ja teollisuuskouluja varten, samoin kuin joitakin muita teoksia.\n Kansakoulun laskuopin opetusoppi. Gummerus 1913\n Laskutehtäviä kansakouluja varten, opettajapainos ja oppilaspainos. Otava 1916\n Laskuoppi teollisuuskouluja varten. Gummerus 1929, 3. painos 1945 ja uudemmat nimellä Laskuoppi teknillisiä kouluja varten, 8. painos 1964\n Laskuoppi tyttöjen ammattikouluja, talouskouluja, kansanopistoja, kansakoulujen tyttöjatkoluokkia y.m. varten. WSOY 1931, 3. parannettu painos 1946\n Algebran oppikirja ammattioppilaitoksia, etupäässä teollisuuskouluja varten. Gummerus 1931, 3. painos 1945 ja uudemmat nimellä Algebran oppikirja ammattioppilaitoksia, etupäässä teknillisiä kouluja varten, 8. painos 1960\n Ammattilaskennon oppikirja poikain ammattikouluja varten : sisältää laskuopin, algebran, mittausopin ja trigonometrian opetusaineksen ; kirj. Uno Jansson ja Arne O. Strömmer. Otava 1932, 7. tark. painos 1961, 8. täysin uud. painos 1964, 14. painos 1973\n Mittausoppi teollisuuskouluja ja itseopiskelua varten. WSOY 1933, 3. painos 1945 ja uudemmat nimellä Mittausoppi teknillisiä kouluja ja itseopiskelua varten.\n Trigonometria teollisuuskouluja varten. Otava 1934, 2. painos 1945 ja uudemmat nimellä Trigonometria teknillisiä oppilaitoksia varten.\n Tampereen teknillisen oppilaitoksen järjestysmuoto, tarkoitus ja tehtävä. Tampere 1940\n\nLähteet \n Kuka kukin on 1954 (Projekt Runeberg)\n\nViitteet\n\nAiheesta muualla \n \n\nSuomalaiset opettajat\nSuomalaiset insinöörit\nVuonna 1879 syntyneet\nVuonna 1961 kuolleet"}
{"id": "251321", "url": "https://fi.wikipedia.org/wiki/Sojuz%2033", "title": "Sojuz 33", "text": "Sojuz 33 oli  Neuvostoliiton Sojuz-lento Saljut 6-avaruusasemalle.\n\nLaukaisu tapahtui Baikonurin kosmodromilta 10. huhtikuuta 1979 ja paluu noin kaksi vuorokautta myöhemmin, 12. huhtikuuta 1979.  Lennon radiokutsu oli Saturnus (). Sojuz 33:n telakoituminen avaruusasemaan epäonnistui teknisten ongelmien takia. Myös laskeutumisessa oli ongelmia aluksen jarruraketin kanssa ja aluksen altistuessa 10 g:n kiihtyvyydelle laskeutumisessa.\n\nMiehistö\nMeno\n Nikolai Rukavišnikov, päällikkö \n Georgi Ivanov, Bulgaria\n\nLähteet\n\nMiehitetyt avaruuslennot\nSojuz-ohjelma\n1979"}
{"id": "1364722", "url": "https://fi.wikipedia.org/wiki/Sarvij%C3%A4rvi%20%28Vesilahti%29", "title": "Sarvijärvi (Vesilahti)", "text": "Sarvijärvi  on Pirkanmaalla Vesilahdella sijaitseva järvi, joka kuuluu Kokemäenjoen vesistössä Vanajaveden–Pyhäjärven alueen Koskenjoen valuma-alueeseen.\n\nMaantietoa \nJärvi on 350 metriä pitkä, 100 metriä leveä ja sen pinta-ala on 1,7 hehtaaria. Se sijaitsee Krääkkiöstä itään Iso-Inhan eteläpuolella. Eteläpuolelle jää Sarvijärvenvuori, jota kiertää Isorahka. Siihen on kaivettu suolta viisi suo-ojaa, joista yksi vie ylimääräiset vedet Isorahkan läpi Särkijärveen. Se laskee vuorostaan Akissuon kautta Iso Arajärven Kivijärveen. Järven rantaviivan pituus on 800 metriä ja rannat ovat puoliksi suota ja loput moreenimaastoa. Järven länsipäässä sijaitsee neljä vapaa-ajan asuntoa, joille johtaa tiet Punkalaitumen ja Narvan väliseltä yhdystieltä 2986.\n\nHistoriaa \nVuoden 1959 peruskartassa järveen oli jo kaivettu ensimmäiset suo-ojat. Vuoden 1980 kartassa järvelle oli rakennettu tie ja nykyiset mökit.\n\nLähteet \n\nKoskenjoen valuma-alue (Vesilahti)\nVesilahden järvet"}
{"id": "164678", "url": "https://fi.wikipedia.org/wiki/Liberaalidemokraatit%20%28Yhdistynyt%20kuningaskunta%29", "title": "Liberaalidemokraatit (Yhdistynyt kuningaskunta)", "text": "Liberaalidemokraatit () on sosiaaliliberalismia edustava brittiläinen poliittinen puolue. Liberaalidemokraattien johdossa on elokuusta 2020 lähtien toiminut Ed Davey.\n\nHistoria \nNykyinen liberaalidemokraattinen puolue syntyi vuonna 1988 liberaalipuolueen jäänteiden ja työväenpuolueesta vuonna 1981 eronneen sosiaalidemokraattisen puolueen (SDP) yhdistyessä. Puolueet olivat muodostaneet ennen virallista yhdistymistä vaaliliiton vuodesta 1981. Ensimmäisissä vaaleissaan 1983 liberaalipuolueen ja SDP:n yhteinen liittouma sai noin 25 prosenttia äänistä.\n\nVuoden 1987 vaalien jälkeen puolueet alkoivat neuvotella yhdistymisestä, mutta esimerkiksi uuden nimen löytäminen aiheutti kiistelyä. Neuvottelujen jälkeen puolueet yhdistyivät 3. maaliskuuta 1988 ja ottivat käyttöön nimen sosiaali- ja liberaalidemokraatit (The Social & Liberal Democrats). Heinäkuussa Paddy Ashdown valittiin sen ensimmäiseksi johtajaksi. Uuden puolueen alkuvaiheet olivat vaikeat yhdistymiseen liittyneiden sisäisten kiistojen vuoksi. Vuoden 1989 europarlamenttivaaleissa sosiaali- ja liberaalidemokraatit jäivät neljännelle sijalle saatuaan vain noin kuusi prosenttia äänistä. Lokakuussa 1989 puolue otti käyttöön nykyisen liberaalidemokraatit-nimensä.\n\nAlkuvaikeuksista huolimatta liberaalidemokraatit onnistui kuitenkin pysymään pinnalla Paddy Ashdownin johdolla. Liberaalidemokraatit toipuvat hiljalleen ja vuoden 1992 parlamenttivaaleissa puolue keräsi 18 prosenttia äänistä ja sai 20 paikkaa alahuoneeseen.\n\nHallituskausi (2010–2015) \n\nLiberaalidemokraattien vuoden 2010 vaalikampanjaan kuului muun muassa vaaliuudistuksen ajaminen, jolla Britannian vaalijärjestelmä muutettaisiin suhteellisemmaksi, jolloin puolueiden saamat paikkamäärät vastaisivat tarkemmin niiden kannatusta. Toinen uudistus oli kiinteän mittaiset vaalikaudet, jolloin pääministeri ei voi yksipuolisesti valita, milloin vaalit järjestetään.\n\nKiistanalainen vaatimus oli laittomille maahanmuuttajille järjestetty armahdus, josta puolue sittemmin luopui hallitusneuvotteluissa. Veropuolella liberaalidemokraatit puolestaan vastustivat konservatiivien ajamaa perintöveron verovapaan rajan nostoa, ja kannattivat alle 10 000 punnan ansiotulojen verovapautta, mikä maksettaisiin nostamalla varallisuusveroa. Liberaalidemokraatit vastustivat myös konservatiivien ajamia verohelpotuksia aviopareille. Liberaalidemokraatit on pyrkinyt etsimään Britannian ydinaseistukselle muita vaihtoehtoja ja ehkä luopumaan Trident-ohjuksista.\n\nNick Cleggin kaudella liberaalidemokraattien kannatus nousi kyselyissä ajoittain yli 20 prosentin ja toukokuussa 2009 jopa työväenpuolueen ohi. Huhtikuun 2010 vaaliväittelyiden jälkeen puolueelle mitattiin jopa johtavan puolueen asemaa.\n\nVaaleissa tulos jäi kuitenkin 23 prosenttiin, jossa oli yksi prosenttiyksikkö nousua, mutta puolueen paikkamäärä väheni viidellä 57 paikkaan. Tulos johti siihen, että mikään puolue ei saanut yli puolta paikoista (niin kutsuttu hung parliament), ja päädyttiin hallitusneuvotteluihin. Konservatiivien kanssa liittoutuneet liberaalidemokraatit saivat hallitukseen viisi ministerinpaikkaa. Varapääministerin aseman saaneen Cleggin lisäksi hallitukseen nousivat Vince Cable, David Laws, Danny Alexander ja Chris Huhne. David Lawsin eron jälkeen ministeriksi nousi Michael Moore.\n\nOppositiossa (2015–) \nVuoden 2015 parlamenttivaaleissa liberaalidemokraatit menetti 48 paikkaa, jolloin sille jäi vain kahdeksan paikkaa alahuoneeseen. Vaalituloksen myötä Nick Clegg ilmoitti eroavansa puoluejohtajan paikalta, jolloin puolueen puheenjohtajaksi tuli Tim Farron.\n\nVuoden 2017 parlamenttivaaleissa liberaalidemokraattien saama äänimäärä aleni noin puolella prosentilla, mutta sen ehdokkaista pääsi silti parlamentin jäseniksi neljä enemmän kuin edellisissä vaaleissa. Tim Farron luopui tällöin liberaalidemokraattien johdosta, minkä jälkeen Vince Cable valittiin hänen seuraajakseen puolueen johtajaksi. Cablen aikana liberaalidemokraatit pääsi hyödyntämään brexit-vastaisuutta ja saavutti parhaimmat kannatuslukunsa sitten vuoden 2010, minkä lisäksi puolue pärjäsi hyvin vuoden 2019 paikallisvaaleissa ja eurovaaleissa. Cablen seuraajaksi liberaalidemokraattien johtajana valittiin heinäkuussa 2019 Jo Swinson.\n\nLiberaalidemokraattien parlamentin alahuoneen edustaja Stephen Lloyd erosi puolueesta joulukuussa 2018 voidakseen äänestää liberaalidemokraattien vastustaman Theresa Mayn brexit-sopimuksen puolesta, jolloin liberaalidemokraateille jäi 11 edustajaa alahuoneeseen. Vuoden 2019 aikana puolueeseen puolestaan loikkasi useita alahuoneen edustajia, mukaan lukien entinen konservatiivien ministeri Sam Gyimah. Syyskuussa 2019 Cable spekuloi, että puolueeseen saattaa loikata edustajia vielä enemmänkin. Jotkin mielipidekyselyt ennustivat lisäksi liberaalidemokraateille merkittävää suosion lisäystä seuraavissa parlamenttivaaleissa.\n\nSamalla kun liberaalidemokraatit aloitti kampanjansa vuoden 2019 parlamenttivaaleja silmällä pitäen, puheenjohtaja Swinson toisti Vince Cablen arvion lisääntyvistä alahuoneen edustajien loikkauksista puolueseen, etenkin jos puolue menestyy vaaleissa. Marraskuun alussa Queen Maryn yliopiston gallup arvioi puolueen kannatuslukujen olevan kaksi kertaa niin korkeat kuin vuoden 2017 vaaleissa.\n\nVaaleissa 2019 liberaalidemokraatit keräsi 12,5 prosentin äänisaaliin. Puolueen puheenjohtaja Swinson menetti paikkansa alahuoneessa ja erosi puheenjohtajan tehtävästä pian tämän jälkeen. Hänen seuraajakseen valittiin elokuussa 2020 Ed Davey, joka oli toiminut virkaatekevänä puheenjohtajana Swinsonin erosta lähtien.\n\nPuoluejohtajat\n\nVaalimenestys parlamenttivaaleissa\n\nLähteet\n\nAiheesta muualla \n Liberaalidemokraatit \n Liberal History \n\nLiberaalit puolueet\nYhdistyneen kuningaskunnan puolueet\nEuroopan liberaalidemokraattinen puolue\nLiberal International"}
{"id": "1425967", "url": "https://fi.wikipedia.org/wiki/Haukij%C3%A4rvi%20%28Orivesi%2C%20Yr%C3%B6skulma%29", "title": "Haukijärvi (Orivesi, Yröskulma)", "text": "Haukijärvi  on Pirkanmaalla Oriveden Yröskulmalla sijaitseva järvi.\n\nMaantietoa \nJärven pinta-ala on 4,0 hehtaaria, se on 350 metriä pitkä ja 300 metriä leveä. Järvi sijaitsee kallioisen pikkuvuoren takana olevassa painaumassa eikä sillä ei ole kartan mukaan saaria. Järven keskellä olevassa kapeikossa on salmi, joka on matala ja kasvamassa umpeen. Järven rantaviivan pituus on 1,1 kilometriä ja järvellä on kaksi vapaa-ajan asuntoa.\n\nVesistösuhteet \nJärvi sijaitsee Kokemäenjoen vesistössä (vesistöaluetunnus 35) Längelmäveden ja Hauhon reittien valuma-alueen (35.7) Venehjoen valuma-alueella (35.74), jonka Kooninjoen valuma-alueeseen (35.745) se kuuluu. Järven vedenpinnan korkeus on 155,5 metriä mpy. Järven etelärannasta lähtee oja, joka yhtyy Yrösjäkeen 900 metrin päässä.\n\nHistoriaa \nVuoden 1957 peruskartassa on järven eteläpuolella peltopalsta. Järvi vaikuttaa olleen silloin kaksialtainen, mutta seuraavassa kartassa järvialtaat vaikuttavat olevan yhteenvettyneiltä.\n\nLähteet \n\nKooninjoen valuma-alue\nOriveden järvet\nBotin luomat artikkelit"}
{"id": "347756", "url": "https://fi.wikipedia.org/wiki/Pekka%20Martin", "title": "Pekka Martin", "text": "Pekka Kullervo Martin (22. lokakuuta 1923 Tampere – 19. heinäkuuta 2004 Tammisaari) oli SDP:n toimitsija, piirisihteeri ja sihteeri puoluetoimistossa. Hän oli Työväen Urheiluliiton (TUL) järjestösihteeri, toimitusjohtaja ja puheenjohtaja. TUL:n puheenjohtajuusaika 1956–1967 oli vaikeinta työläisurheilun hajaannuksen aikaa. \n\nLisäksi hän oli SDP:stä irronneen Työväen ja pienviljelijäin sosialidemokraattisen liiton (TPSL) varapuheenjohtajana 1964–1966. Vihtori Rantasen menetettyä SAK:n puheenjohtajan paikan kesällä 1966 Martin liittyi takaisin SDP:hen.\n\nMartin oli Veikkaus Oy:n kaupallinen johtaja vuodesta 1967. Veikkausjohtajana Martin tunnetaan suomalaisen loton isänä. Hän ideoi myös pohjoismaisen Viking-loton. Eläkkeelle Martin jäi 1986.\n\nJulkaistut teokset\n\nLähteet \n\nSuomen Sosialidemokraattisen Puolueen poliitikot\nSuomalaiset urheiluvaikuttajat\nTyöväen ja pienviljelijäin sosialidemokraattisen liiton poliitikot\nVuonna 1923 syntyneet\nVuonna 2004 kuolleet"}
{"id": "376110", "url": "https://fi.wikipedia.org/wiki/Kauhajoen%20taistelu", "title": "Kauhajoen taistelu", "text": "Kauhajoen taistelu oli osa Suomen sotaa, ja se käytiin 10. elokuuta 1808 nykyisen Kauhajoen keskustan tuntumassa. Taistelussa kenraali Georg Carl von Döbelnin komentamat Ruotsin joukot löivät kenraali Dmitri Dmitrijevitš Šepelevin (myös Schepeljeff) komentamat Venäjän joukot.\n\nKauhajoen taistelun vuosipäivänä 10. elokuuta vietetään Kauhajoella nykyisin \"Kauhajoen päivää\".\n\nTausta \n\nRuotsalaisten ylivoimasta huolimatta 28.–29. heinäkuuta käyty Parjakannevan taistelu päättyi ruotsalaisten perääntymiseen Kurikkaan majuri Carl von Otterin johdolla. Aikaisemmin heinäkuussa Kauhajoen talonpojat olivat nousseet kapinaan venäläisiä vastaan. Kauhajoen kapinaksi nimetty tapahtuma päättyi venäläisen kenraali Vasili Orlov-Denisovin kasakoiden suorittamaan kostoretkeen. Kauhajokea hävitettiin polttaen ja ryöstäen. Orlov-Denisov kasakoineen poistui Kauhajoelta heinäkuun puolivälin jälkeen mutta palasi jälleen Parjakannevan taisteluun. Taistelun aikana ja sen jälkeen Orlov-Denisov joukkoineen poltti Päntäneellä taloja. Eversti Bibikov joukkoineen poltti puolestaan lukkari Carl Magnus Wallenströmin puustellin. Kauhajoen kapinan aikana metsiin paenneet kauhajokiset olivat hieman ehtineet jo rauhoittua, mutta nyt Orlov-Denisov oli jälleen paikkakunnalla.\n\nKenraali Georg Carl von Döbeln oli Parjakannevan taistelun aikana Lapualla, josta hän sai määräyksen lähteä Kauhajoelle, koska von Otterin kaksi pataljoonaa eivät riittäneet suojaamaan Kauhajokea. Kauhajoella tultaisiin käymään taistelu ja venäläiset tultaisiin ajamaan pois paikkakunnalta. Taistelu olisi von Döbelnin ja hänen 2. Prikaatin porilaispataljooniensa ensimmäinen itsenäinen taistelu. Von Döbelnin tiedetään sanoneen joukoilleen mahdollisesti juuri tulossa olevan ensimmäisen itsenäisen taistelutehtävän innoittamana, että \"ne (joukot) saisivat kylliksi puuhata ja marssia kotiseutuaan kohti, vaikka kaikki hornan henget olisivat tietä salpaamassa\". Von Döbeln joukkoineen saapui 30. heinäkuuta Kurikkaan, jossa he joutuivat odottamaan siihen asti, kun 70 talonpojasta koostuva joukko sai Kauhajoelle johtavat sillat korjattua. Parjakannevan taistelusta Kurikkaan paennut ruotsalaisjoukko oli perääntyessään tuhonnut sillat. Joukot pääsivät jatkamaan matkaansa jälleen 2. elokuuta.\n\nSotatuomari Aspin kuvaus saattaa olla liioiteltu, mutta venäläisten aiheuttama jälki Kauhajoella oli silti riittävän pahaa, että se herätti ärtymystä von Döbelnin joukoissa. Von Döbelnin oman kertoman mukaan Kauhajoki oli hävitetty \"hirsipuilla, tulella ja miekalla\".\n\nJoukot \nRuotsin joukkojen komentaja Kauhajoen taistelussa oli kenraali Georg Carl von Döbeln. Von Döbelnin mukana paikkakunnalle saapui Porin Rykmentistä kolme pataljoonaa, joihin oli liittynyt myös everstiluutnantti Johan Fredrik Eekin pataljoona. Yhteensä 1 580 miestä. Lisäksi taisteluun saapui sata miestä \"Vaasan nostoväkeä\" ja viisi komppaniaa Pohjanmaan Rykmentistä majuri Carl von Otterin johdolla eli yhteensä 724 miestä. Yhteensä taisteluun valmistautui siis 2 200–2 300 sotilasta ja kuusi tykkiä. Tulossa olevassa taistelussa pohjalaiset pääsisivät taistelemaan ensimmäistä kertaa Suomen sodan aikana kotiseutunsa puolesta.\n\n 3 pataljoonaa Porin Rykmentistä\n everstiluutnantti Johan Fredrik Eekin pataljoona\n sata miestä \"Vaasan nostoväkeä\"\n 5 komppaniaa Pohjanmaan Rykmentistä\n\nVenäjän joukkoja komensi kenraalimajuri Dmitri Dmitrijevitš Šepelev. Hänen joukkojensa vahvuus oli 1 150 sotilasta ja kuusi tykkiä.\n\nTaistelu \n\nSaavuttuaan Kauhajoelle 2. elokuuta kenraali Georg Carl von Döbeln karkotti paikkakunnalla majailleet venäläiset ja alkoi perehtyä tilanteeseen. Hän määräsi rakuunoja tiedusteluretkille etelän suuntaan, asetti \"piileviä ratsuvahteja\" sekä varmistuksia. Näillä toimilla hän pyrki saamaan tietoonsa vihollisen aikomukset. Venäläiset kenraalimajuri Šepelevin johdolla olivat päättäneet tulla takaisin Kauhajoelle.\n\nVon Döbelnin joukot varautuivat siihen, että venäläiset saattava hyökätä sekä Päntäneen että Nummijärven suunnista. Joukot jaettiin siksi kahtia ja keskitettiin Kauhajoen kirkon kohdalle, jossa Nummijärveltä ja Karviasta sekä Päntäneeltä ja Lapväärtistä tulevat tiet yhtyivät. Majuri Carl Gyllencreutzin johtamat kolme Pohjanmaan Rykmentin komppaniaa asettuivat asemiin Kauhajoen itäpuolelle, Nummijärvelle johtavan tien varteen. Pääosa porilaisista ja yksi pohjalaiskomppania vahvistuksenaan puolestaan asettui asemiin Päntäneelle vievän tien varteen Vuorenmäen kohtaan, Kauhajoen länsipuolelle. Porilaisista osa jäi kirkon luo reserviksi. Everstiluutnantti Carl von Otter oli von Döbelnin esikuntapäällikkö.\n\nParin päivän kuluttua, yöllä 9.–10. heinäkuuta, kapteeni Carl Johan von Konov sai komppaniansa kanssa määräyksen lähteä tiedustelemaan vihollisen aikeita, sillä perimätiedon mukaan von Döbelniltä loppui maltti. Nummijärvelle ja Karviaan johtavan tien suunnalla, Havusen talon kohdalla tiedustelijat havaitsivat hiljaa liikkuvan ryhmän kasakkoja. He havaitsivat myös suuria jalkaväkijoukkoja ja tykkejä, jotka liikkuivat kohti Kauhajokea. Sitten von Konov palasi päälliköidensä luokse. Von Döbelnin komentamat ruotsalaisjoukot siirtyivät 10. elokuuta kello 3 aamuyöllä puolustusasemiinsa.\n\nVenäläiset pääjoukot kenraalimajuri Šepelevin johdolla neljän tykin kanssa hyökkäsivät pian meluten ja huutaen Päntäneen suunnasta Samelinlaksoon jääkäriketjuiksi asettuneita, everstiluutnantti Enok Furuhjelmin johtamia porilaisia vastaan. Samelinlaksossa kulkevalle tielle von Döbelnin joukot olivat kaivaneet murroksen. Tielle oli asetettu kapteeni Hesseliuksen kuusinaulainen tykki. Päntäneelle johtavan tien lisäksi von Döbelnin joukot olivat linnoittaneet muutakin taktisesti epäedullista maastoa. Kirkon luona reservissä ollut komppania tuli porilaisten avuksi näiden jouduttua perääntymään. Samaan aikaan osa Šepelevin joukoista lähti komentajansa käskystä kiertämään metsän kautta von Döbelnin johtaman pääjoukon oikealle sivustalle. Hyökkäys pysähtyi, kun reservikomppania von Döbelnin sivustalla uhkasi saartaa venäläiset. Venäläisten hyökkäys tyrehtyi kokonaan, kun kapteeni von Konov tykkiensä kanssa tuli porilaisten avuksi. Pian venäläiset aloittivat uuden hyökkäyksen saatuaan joukkoihinsa vahvistusta, jonka vuoksi von Döbeln joutui komentamaan majuri Johan Adolf Grönhagenin kolme komppaniaa sekä majuri Johan Fredrik Eekin porilaispataljoonan taisteluun. Yksi komppania majuri Eekin pataljoonasta G. A. Brakelin johdolla hyökkäsi tien länsipuolelta venäläisiä vastaan. Toinen komppania puolestaan siirtyi tien vasemmalta puolelta kapteeni Carl Gripenbergin johtamana siellä taistellutta jääkäriketjua vahvistamaan. Näin venäläisjoukot oli ympäröity kahdelta suunnalta ja Filppulassa, Kauhajoen molemmilla puolilla ollut reservi lähti hyökkäämään venäläisten kimppuun, minkä jälkeen von Döbelnin joukot ajoivat venäläisjoukkoja takaa lähelle Päntänettä, Parjakannevan Kyynyn jokisillalle, jonka venäläiset polttivat.\n\nSamoihin aikoihin, kun venäläiset torjuttiin Päntäneen suunnassa, oli venäläinen jalkaväki kahden tykkinsä kanssa eversti Koslovin johdolla hyökännyt Gyllencreutzin pohjalaisjoukkoja vastaan myös Nummijärven suunnasta, mutta hyökkäys kilpistyi pian pohjalaisrynnäkköön. Koslovin joukot yrittivät kiertää pohjalaisjoukkojen vasemmalle sivustalle, mutta pohjalaisten takana ollut porilaiskomppania torjui yrityksen. Samalla pohjalaiset aloittivat vastahyökkäyksen. Varsinkin kapteeni Konovin joukot kunnostautuivat hyökkäyksessä. Sen jälkeen Koslov joukkoineen alkoi perääntyä Nummijärvelle päin. Kellon ollessa yhdeksän olivat von Döbelnin joukot lyöneet ja karkottaneet venäläiset sekä Päntäneen että Nummijärven suunnilla.\n\nTappiot \n\nKauhajoen taistelussa Ruotsin tappiot olivat noin 57–67 sotilasta, joista 20–30 kaatuneita. Haavoittuneiden joukossa oli yhteensä 13 pohjalaista. Tiedot Venäjän tappioista vaihtelevat 119 kaatuneesta 250:en. Tiedot venäläisten haavoittuneiden määrästä vaihtelevat puolestaan 30:stä 200:an. Venäjä tunnusti vieneensä taistelupaikalta 200 haavoittunutta, mistä seurasi von Döbelnin kuvaamia verivirtaisia maanteitä. Von Döbelnin joukot hautasivat 119 venäläistä kaatunutta. Myös kauhajokiset talonpojat hautasivat venäläisiä suohon viisi tai kuusi yhtä kuoppaa kohti. Vaikka Ruotsin tappiot olivat vähäiset Venäjän vastaaviin verrattuna, oli von Döbeln huolissaan, sillä senhetkisen tilanteen vuoksi sairaus tai pieni haava saattoi johtaa jopa kuolemaan. Ruotsin joukoilla oli pulaa lääkkeistä, eikä pohjalaisjoukoissa ollut edes kunnollista välskäriä. Von Döbelnin mielestä Kauhajoen taistelu oli \"loistava ja suurenmoinen näytelmä\" ja kapteeni Carl Brakelin mukaan taistelu oli sujunut aivan, kuten harjoituksissakin.\n\nPaikalliset asukkaat seurasivat tiiviisti taistelua, jonka päätyttyä he palasivat piilopaikoistaan iloisina auttamaan haavoittuneiden ja kuolleiden kokoamisessa mättäiltä ja ojista.\n\nKauhajoen taistelun jälkeen kenraali von Döbeln meni Lapväärttiin, jossa otti nostoväen johtajuuden itselleen. Kauhajoelle jäivät vielä majuri Carl von Otterin johtamat pohjalaisjoukot sekä majuri Johan Adolf Grönhagenin johtama porilaispataljoona. Yhteensä joukoissa oli noin 1 200 miestä, jotka siirtyivät venäläisten perässä kohti Nummijärveä, jossa 28. elokuuta käytiin Nummijärven taistelu.\n\nVon Döbeln palkittiin Kauhajoen taistelun päivänä Miekkaritarikunnan suurristillä ansioistaan Lapuan taistelussa. Lisäksi kapteeni Erik Ugglaa ja majuri Carl Gyllencreutzia ehdotettiin ritareiksi samaan ritarikuntaan. Kapteeni C. Printzille, luutnantti F. von Numersille ja C. Herlingille, vänrikki G. Printzille ja C. von Essenille sekä lippujunkkari C. Herlinille ehdotettiin heidän urhollisuutensa vuoksi kultamitalia.\n\nSeuraukset \nHeinä- ja elokuun aikana Kauhajoella käytiin kolme pienempää kahakkaa sekä Kauhajoen ja Nummijärven taistelut. Taistelut ja Kauhajoen kapina aiheuttivat Kauhajoelle puutetta ja jopa nälänhätää, sillä kesän sato oli pääasiassa tuhoutunut eikä syksylläkään ollut juuri siemeniä kylvettäväksi saatikka hevosia kylvötöihin. Vuonna 1808 ja 1809 kuolleisuus Kauhajoella oli suurta, mikä johtui vähäisestä ja yksipuolisesta ravinnosta sekä taudeista, joihin metsässä asuneet helposti sairastuivat. Syntyneitä oli paljon vähemmän kuin kuolleita. Kauhajoen asukkaat eivät myöskään pystyneet maksamaan veroja Venäjän kruunulle, minkä vuoksi siltä anottiin verovapautusta. Venäjä olisi kerännyt verot, mutta kauhajokisilla ei ollut mitään maksuksi kelpaavaa. Toisaalta kauhajokiset eivät myöskään saaneet Venäjältä korvauksia Suomen sodan tuhoista.\n\nTaistelun muistomerkki \nVuosina 1909–1917 Venäjän keisarikunta yritti venäläistää Suomea esimerkiksi rajoituksin ja kielloin. Tätä aikakautta on jälkeenpäin alettu kutsua toiseksi sortokaudeksi. Kauden alkuaikoina suomalaiset pyrkivät tukemaan kansallistuntoaan ja säilyttämään omanarvontunnetta esimerkiksi korostamalla kulttuuriarvoja. Kauhajoella muistettiin kauden alkuaikoina sata vuotta sitten käytyä Suomen sotaa. Kunnallisneuvos Carl Wilhelm von Schantz oli aikoinaan pystyttänyt Samelinlakson ja Parjakannevan taistelun taistelupaikoille sekä Kauhajoen taistelun muistoksi Vuorenmäen tuntumaan puiset ristit. Kauhajoen nuorisoseura muun muassa Johannes Leppäsen, M. E. Harjan ja A. K. Kauran johdolla alkoi Kauhajoen taistelun satavuotispäivän lähestyessä puuhata taistelupaikalle kivipatsasta. Patsas tultaisiin pystyttämään 10. elokuuta 1908 muiden edistysseurojen kanssa. Keväällä 1908 pohdittiin, että pyydettäisiinkö pystyttämiselle lupa. Keskusteluissa päädyttiin pyytämään lupaa Venäjän keisarilta, vaikka tiedossa oli, että pystyttämislupia ei varsinkaan meneillä olevan sortokauden aikana myönnetty. Keisari ei myöntänytkään lupaa patsaalle. Lisäksi viranomaisten oli vahdittava, ettei patsasta pystytettäisi salaa.\n\nHanketta ei kuitenkaan pantu jäihin, sillä Seinäjoen kiviveistämöltä tilattiin kivi, joka pystytettäisiin taistelupaikalle. Kiveä varten rakennettiin kumpu. Myös kiven paljastusjuhlan suunnittelu aloitettiin. Kiveä hankkimassa olleet vannoivat, etteivät petä toisiaan. Rangaistuksena patsaan pystyttämisestä saattoi olla matka Siperiaan. Paljastusjuhlaan saatiin puhujaksi Rauman seminaarin johtaja kouluneuvos Franssila. Puhujaakin uhkasi maastakarkotus.\n\nJuhlaohjelma valmistui, ja ennen juhlaa kivi kuljetettiin Seinäjoelta Kauhajoelle. Juhlapäivää edeltävänä yönä noin kymmenen \"toisilleen tuntematonta\" miestä saapui sovitulle paikalle ja kiven pystytys alkoi. Yritys kuitenkin epäonnistui, sillä nostohirsi pääsi luiskahtamaan ja kivi kaatui kummulle. Miehet poistuivat vähin äänin nostolaitteet mukanaan, sillä lähellä kulkeneella tiellä oli liikennettä.\n\nSeuraavana päivänä Kauhajoen Rientolassa alkoivat taistelun satavuotisjuhlat. Juhla keräsi suuren yleisön. Rientolasta juhlijat siirtyivät kävellen muistoristille, jossa ristille laskettiin Kauhajoen kunnan seppele. Edellisenä yönä paikalle tuodusta kivestä, joka makasi kummulla, ei kukaan puhunut mitään. Vasta kuukausi juhlien jälkeen kuvernöörin määräyksestä alettiin tutkia, ketkä olivat hankkineet ja yrittäneet pystyttää kiven. Kuvernöörille ilmoitettiin, ettei uutta muistomerkkiä ole pystytetty. Kuvernööri hyväksyi selityksen. Kummulla maannut kivi nostettiin pystyyn vasta vuonna 1917.\n\nLähteet\n\nViitteet \n\nSuomen sodan taistelut\nKauhajoen historia\n1808"}
{"id": "1636083", "url": "https://fi.wikipedia.org/wiki/Georgi%20Erastov", "title": "Georgi Erastov", "text": "Georgi Pavlovitš Erastov (, oikealta nimeltään Heinrich Edelman, Suomessa Georg Erastoff; 5. heinäkuuta 1875 Jazvinon kylä Vitebskin lähellä – 1918 Venäjä) oli venäläinen kirjailija, joka toimi usean vuoden ajan Suomessa.\n\nGeorgi Erastov syntyi saksalaisen tilanomistajan perheeseen. Hänen äitinsä kuului puolalaiseen aatelissukuun. Erastov kävi lukion ja opiskeli teknisessä opistossa. Isän kuoltua hän matkusti Pietariin, jossa hän pääsi taideakatemian korkeakouluun. Elättääkseen äitinsä ja veljensä Erastov joutui keskeyttämään taidekorkeakoulun ja työskentelemään eri ammateissa. Vuodesta 1895 lähtien hän oli kymmenen vuoden ajan lehtimiehenä. 1900-luvun alussa Erastov toimi myös näyttelijänä ja opiskeli Pietarin teatterikoulussa. Vuonna 1904 hän osallistui Venäjän–Japanin sotaan.\n\nErastovin ensimmäiset kertomukset ilmestyivät 1900-luvun alussa. Palattuaan Japanin sodasta hän julkaisi joukon sotakuvauksia ja kertomuksia sekä kirjoitti romaanin V ognennom vihre. Vuosien 1905–1906 vallankumoustapahtumien aikana Erastov julkaisi kuvittamiaan pilalehtiä Burelom ja Burja, jotka viranomaiset lakkauttivat. Hänet asetettiin syytteeseen hallitsijan loukkaamisesta, mutta ennen oikeudenkäyntiä hän pakeni Suomeen helmi-maaliskuussa 1906.\n\nHelsingissä Erastov viimeisteli romaaninsa, joka ilmestyi vuoden 1906 lopussa sensuroituna Znanije-kustantamossa nimellä Otstuplenije. Se on realistinen kuvaus Liaoyangin kaupungin elämästä ja sen lähellä käydyistä taisteluista Japanin sodan aikana. Erastov arvostelee siinä voimakkasti Venäjän armeijan moraalista rappiota. Romaani ilmestyi vuonna 1907 ruotsinnoksena Helsingissä ja Tukholmassa, suomennoksena nimellä Peräytyminen sekä myöhemmin myös ranskaksi ja viroksi.\n\nErastov meni elokuussa 1906 naimisiin Ruotsalaisen teatterin näyttelijän Edith Lundbergin kanssa. Hän työskenteli Fyrenin kirjoittajana ja piirtäjänä käyttäen toisinaan nimimerkkiä Homunculus. Ruotsalainen teatteri esitti maaliskuussa 1907 Erastovin sota-aiheisen näytelmän Vihr ja helmikuussa 1908 kirkonvastaisen näytelmän Messa žizni Rafael Lindqvistin käännöksinä. Hän julkaisi teoksiaan myös Argusissa, Framtidissa ja Hufvudstadsbladetissa sekä tukholmalaisissa lehdissä.\n\nSyksyllä 1909 Erastov muutti Tanskaan. Hän yritti saada näytelmiään tanskalaisiin, ruotsalaisiin ja yhdysvaltalaisiin teattereihin sekä julkaista teoksiaan venäjäksi ja käännöksinä, mutta työn tulokset jäivät hyvin vaatimattomiksi. Vallankumousaiheinen romaani Painajainen (Košmar) ilmestyi Ruotsissa vuonna 1910. Viranomaiset kielsivät Otavan valmisteleman suomennoksen, mutta se julkaistiin amerikansuomalaisen Työmiehen kustantamossa.\n\nRutiköyhä ja sairas Erastov palasi Romanovin hallitsijasuvun 300-vuotisjuhlaan liittyneen yleisen armahduksen jälkeen Venäjälle. Venäläisissä lehdissä ilmestyi vuonna 1914 muutamia hänen teoksiaan, mutta sairaudestaan hän ei ilmeisesti enää parantunut. Erastov oli lupaava kirjailija, joka ulkomaille ajautuneena jäi venäläisessä kirjallisuudessa täysin tuntemattomaksi.\n\nSuomennettuja teoksia\n Painajainen: Romaani. Hancock: Työmiehen kustannusyhtiö, 1910.\n Peräytyminen: Kuvia Mandshurian sotanäyttämöltä. Suom. Samuli Suomalainen. Helsinki: K. E. Holm, 1907.\n Villejä. Tampere: Isak Julin, 1909.\n\nLähteet\n\nViitteet\n\nVenäläiset kirjailijat\nVuonna 1875 syntyneet\nVuonna 1918 kuolleet"}
{"id": "1085703", "url": "https://fi.wikipedia.org/wiki/Leipurin%20vaimo", "title": "Leipurin vaimo", "text": "Leipurin vaimo (La Femme du boulanger) on ranskalainen elokuva vuodelta 1938. Sen ohjasi Marcel Pagnol. Elokuvan tapahtumat sijoittuvat provencelaiseen kylään, jonka elämä järkkyy, kun leipurin kaunis nuori vaimo karkaa paimenen kanssa.\n\nThe New York Timesin kriitikot valitsivat Leipurin vaimon vuonna 2004 yhdeksi kaikkien aikojen tuhannesta parhaasta elokuvasta maailmassa.\n\nPääosat\n\nLähteet \n\nRanskalaiset draamaelokuvat\nVuoden 1938 ranskalaiset elokuvat"}
{"id": "1591706", "url": "https://fi.wikipedia.org/wiki/Pappj%C3%A4rv", "title": "Pappjärv", "text": "Pappjärv on Virossa Võrumaalla Võrun kunnan Kosen kauppalassa sijaitseva järvi.\n\nMaantietoa \nJärvi on 370 metriä pitkä, 225 metriä leveä, ja sen pinta-ala on 5,2 hehtaaria. Se sijaitsee Kosen taajama-alueella Vatseliinasta ja Haanjasta Võruun tulevien teiden risteyksessä. Järven itäpuolella ulottuu omakotitaloalue rantaan asti. Pohjoispuolella on tehdas ja muutama talo. Eteläpuoli on maanteiden reunustamaa aluetta. Vain järven eteläpuolen rannoilla on jyrkät rinteen.\n\nLuontoarvoja ja luokittelu \nJärvi on Vesipolitiikan puitedirektiivin (VPD) () luokituksen (VRD 3) mukaan veden kovuuden osalta keskikova järvi, jonka vesimassa lämpötilakerrostuu (). Järvi luokitellaan limnologisesti hypertrofiseksi järveksi, kun veden ravinnepitoisuudet ovat erittäin korkealla (, HY). Silloin on järven biomassa suuri sekä mikrobitason että vesikasvillisuuden osalta.\n\nVesistösuhteita \nPappjärv kuuluu Võhandu jõen valuma-alueeseen, jossa sen lasku-uoma Koreli oja on Vanajõgen sivuhaara. Järveen ei tule ojia ja sen laskuoja alkaa järven länsipäästä ja se laskee suoraksi kaivettuna ojana Koreli ojaan asuinalueen pohjoispuolella. Võhandu jõgi laskee Kuumajärveen, joka on Peipsijärven keskiosan nimi. Peipsijärven alue muodostaa Narvanjoen vesistöalueen keskiosan. Peipsijärven pohjoispäästä alkava laskujoki Narvanjoki jatkaa vesireittiä pohjoiseen päin ja laskee lopuksi Suomenlahteen.\n\nHuomautuksia\n\nLähteet \n\nVõrun kunta\nVõrumaan järvet\nKoreli ojan valuma-alue"}
{"id": "1752488", "url": "https://fi.wikipedia.org/wiki/Bakari%20Diarra", "title": "Bakari Diarra", "text": "Bakari Diarra (s. 1998), taiteilijanimeltään baka®, on suomalainen muotisuunnittelija ja rap-artisti. Hän perusti vaatemerkki Vitunleijan kesäkuussa 2020. \n\nBakari Diarra on poliitikko Fatim Diarran veli.\n\nLähteet \n\nSuomalaiset muotisuunnittelijat\nSuomalaiset hip hop -artistit\nElävät henkilöt"}
{"id": "1551805", "url": "https://fi.wikipedia.org/wiki/H%C5%8Dfu", "title": "Hōfu", "text": "Hōfu () on Japanin kaupunki Honshūn saarella Chūgokun alueella Yamaguchin prefektuurissa. Se sijaitsee Seton sisämeren Suōnmeren rannikolla prefektuurin keskiosassa Sabajoen alajuoksulla. Kaupunki käsittää Hōfun tasangon, prefektuurin suurimman tasankoalueen; pohjoisosat nousevat Chūgokuvuorille. Kaupunkiin kuuluvat myös muun muassa Mukōjiman ja Noshiman saaret. Hōfussa on 116 106 asukasta (marraskuussa 2019) ja sen pinta-ala on 189,37 neliökilometriä.\n\nHōfuun perustettiin Taika-uudistusten yhteydessä vuonna 645 Suōn provinssin pääkaupunki (kokufu). Myös kaupungin nimi on siitä peräisin ja merkitsee kirjaimellisesti Suōn (hō) pääkaupunkia (fu). 1500-luvun puolivälistä lähtien seutu oli Mōri-klaanin hallinnassa. Kaupungin keskusta muodostuu vanhastaan Miyaichin ja Mitajirin alueista: Miyaichi syntyi Hōfu Tenman-gūn pyhäkön eduskaupungiksi ja kasvoi Edo-kaudella San’yōdō-tien varren postiasemana (shukuba) ja markkinapaikkana, kun taas Mitajiriin sijoitettiin Mōri-klaanin laivaston tukikohta ja satama. Japanin nykyisen kunnallishallinnon puitteissa Hōfun maaseutukaupunki perustettiin vuonna 1902 yhdistämällä Mitajirin ja Saban kyläkunnat. Kaupunkioikeudet Hōfulle myönnettiin vuonna 1936. Perinteinen elinkeino oli suolan valmistus, Shōwa-kaudella kaupunkiin sijoittui panimo- ja tekstiiliteollisuutta ja vuonna 1982 entisten suola-altaiden alueelle autotehdas. Nykyisin Hōfu on merkittävä teollisuuskeskus, joka sijaitsee Shūnanin teollisuusvyöhykkeen länsiosassa.\n\nHōfu Tenman-gūn pyhäkön lisäksi kaupungissa on lukuisia muinaisjäänteitä ja historiallisia muistomerkkejä, kuten Ōnichin ja Kurumazukan kofun-hautakummut, Suō kokubun-jin temppeli (Suōn entinen provinssitemppeli) ja Tamanooyan pyhäkkö. Amida-jin temppelissä säilytettävä padogi on valittu yhdeksi Japanin kansallisaarteista. Kansallisaarteiksi luokiteltuja taideteoksia on myös vuonna 1916 valmistuneessa Mōri-suvun residenssissä, joka tunnetaan puutarhastaan. Mukōjiman saari on japaninsupikoirien esiintymisaluetta. Hōfua palvelee JR Nishi-Nihonin San’yō-päälinja.\n\nKuvia\n\nLähteet\n\nAiheesta muualla \n\n Kaupungin internetsivut \n\nYamaguchin prefektuurin kaupungit"}
{"id": "1488733", "url": "https://fi.wikipedia.org/wiki/Radiodiffusion%20T%C3%A9l%C3%A9vision%20S%C3%A9n%C3%A9galaise", "title": "Radiodiffusion Télévision Sénégalaise", "text": "Radiodiffusion Télévision Sénégalaise  (RTS) on Senegalin kansallinen yleisradioyhtiö.\n\nSenegalin yleisradiotoiminta on saanut alkunsa vuonna 1939 perustetusta Radio Dakarista.  Toinen radioasema perustettiin Saint-Louisiin vuonna 1952. Radio Dakar, josta 1950-luvulla tuli osa Ranskan Länsi-Afrikan Radio Inter-AOF -ketjua, oli hengeltään ja sisällöltään ranskalainen radioasema. Afrikkalaisia kieliä käytettiin lähinnä uutislähetyksissä ja historia-aiheisissa ohjelmissa. Aseman afrikkalaistuminen alkoi vuonna 1957. Malin liittovaltion aikana se kantoi nimeä Radio Mali ja Senegalin itsenäistyttyä vuonna 1960 siitä tuli Radio Sénégal. Maan hallituksen alaisuudessa toimineella radiolla oli kaksi kanavaa, Chaîne nationale ja Chaîne internationale. \n\nKokeellisia televisiolähetyksiä ryhdyttiin käynnistämään Unescon tuella vuonna 1963. Vuonna 1973 perustettiin radio- ja televisiotoiminnasta vastannut valtiollinen Office de Radiodiffusion Télévision du Sénégal. Viestintäkentän vapautuessa siitä tuli kansallinen mediayhtiö Radiodiffusion Télévision Sénégalaise vuonna 1992.\n\nRTS:llä on nykyään neljä radiokanavaa: ranskaksi, wolofiksi ja muilla kansallisilla kielillä toimiva Chaîne Nationale, vieraskielistä ohjelmaa välittävä Sénégal Internationale, alueradioista koostuva Chaîne Régionale ja Dakarissa toimiva RTS Mag FM. Kaikki radiolähettimet toimivat ULA-alueella. Valtakunnallisia televisiokanavia on kaksi. Televisio-ohjelmat tuotetaan digitaalisesti, mutta ne lähetetään maanpäällisessä verkossa analogisina. Radio- ja televisio-ohjelmia välitetään myös satelliittien kautta.\n\n1990-luvulta lähtien Senegaliin on perustettu lukuisia kaupallisia ja yhteisöradioita sekä yksityisiä TV-asemia. Ne toimivat usein paikallisilla kielillä. Lisäksi välitetään ulkomaisten yleisradioyhtiöiden ohjelmia.\n\nLähteet\n\nAiheesta muualla\n Radiodiffusion Télévision Sénégalaise \n\nJulkisen palvelun mediayhtiöt\nSenegalin kulttuuri\nTelevisioyhtiöt\nRadioasemat\nVuonna 1939 perustetut radioasemat\nVuonna 1965 perustetut televisiokanavat"}
{"id": "898597", "url": "https://fi.wikipedia.org/wiki/221B%20Baker%20Street", "title": "221B Baker Street", "text": "221B Baker Street  on Lontoossa sijaitseva, Sir Arthur Conan Doylen kirjoittamissa tarinoissa käytetty osoite, jossa fiktiivinen salapoliisietsivä Sherlock Holmes asui tarinoiden mukaan rouva Hudsonin vuokralaisena. Yhdistyneen kuningaskunnan postiosoitteissa numero ja kirjain -yhdistelmä voi viitata erilliseen osoitteeseen suuremmassa, usein asuinkäyttöön varatussa rakennuksessa. Sherlock Holmes -tarinoiden Baker Streetillä kyseinen talo olisi ollut Yrjöjen ajan arkkitehtuurityyliin rakennettu kolmikerroksinen ja kellarihuoneistolla varustettu punatiilinen rivitalo.\n\nTodellisuudessa tällaista osoitetta ei kuitenkaan ollut olemassa 1800-luvun lopulla, jolloin Sherlock Holmes -kirjat kirjoitettiin, sillä katu oli nykyistä lyhyempi. Osoitenumerot päättyivät numeroon 100, mikä oletettavasti oli syynä siihen, että Conan Doyle valitsi osoitteeksi suuremman numeron.\n\nMyöhemmin 1930-luvulla kun katua pidennettiin liittämällä siihen sen jatkeena ollut Upper Baker Street, siirtyivät parittomat osoitenumerot 215–229 vuonna 1932 valmistuneelle Art Deco -rakennukselle. Sen rakennutti Abbey Road Building Society (myöhemmin Abbey National plc) minkä vuoksi uudisrakennusta alettiin kutsua nimellä Abbey House. Abbey National hallinnoi rakennusta vuoteen 2005 saakka ja vastasi tuolloin kaikkiin osoitteeseen 221b tuleviin postilähetyksiin. Tätä ennen kulmauksessa Upper Baker Street 45 (nykyinen Baker Steert 215) toimi posti ja muun muassa tupakkatuotteita myynyt siirtomaatavarakauppa.\n\nSherlock Holmes -museo perustettiin osoitteeseen 239 Baker Street. Myöhemmin sen osoitteeksi kuitenkin on museon pyynnöstä muutettu 221B Baker Street, tosin täysin poiketen normaalista osoite­numerointi­käytännöstä, sillä rakennus sijaitsee osoitteiden 237 ja 241 Baker Street välissä. Westminsterin kaupunginvaltuuston johtaja Lady Shirley Porter paljasti tämän mukaisen osoitelaatan 27. maaliskuuta 1990. Hänet kutsuttiin uudelleennumeroimaan museon rakennus, koska tätä osoitetta ei ollut merkitty alkuperäiseen viralliseen asemakaavaan. Tästä seurasi kuitenkin Abbey Nationalin ja Sherlock Holmes -museon välinen pitkäaikainen kiista siitä, kummalla oli oikeus vastata tähän osoitteeseen lähetettyihin kirjeisiin. Kiista päättyi vasta vuonna 2005, kun Abbey National muutti alueelta pois.\n\n221B Doylen tarinoissa \n\nConan Doyle kuvaa kirjoissaan hyvin vähän Baker Streetin osoitetta, mutta antaa eri tarinoissa satunnaisia yksityiskohtia huoneista ja huonejärjestyksestä. niiden perusteella voidaan ainakin päätellä jotain vastaanottohuoneena toimivan oleskeluhuoneen sisustuksesta.\n\nHuoneen sydän on manttelireunuksinen takka, jonka edustalla olevan karhuntajamaton ympärille on ryhmitelty kaksi samettivuorattua nojatuolia ja punainen leposohva. Takan molemmin puolin on kirjahyllyt ja takkamanttelin päällä on pöytäkello, marokkolainen nahkakotelo, persialainen tohveli, jossa Holmes säilyttää tupakkaa ja avaamattomia kirjeitä, jotka tämä on naulinnut manttelin reunukseen kääntöveitsellä. Keskellä oleskeluhuonetta sijaitsee ruokailupöytä, jossa etsivä ja tohtori Watson nauttivat vieraineen rouva Hudsonin valmistamia aamiaisia ja illallisia. Muita huoneen kalusteita ovat Holmesin työpöytä, kemistinpöytä, senkki, keinutuoli, korituoli ja suuri kaappi.\n\nKahdesta suuresta syvennykseen upotetusta ikkunasta tulvii valoa pieneen oleskeluhuoneeseen ja sieltä on ovet portaikkoon, jossa on seitsemäntoista askelmaa, sekä Sherlock Holmesin makuuhuoneeseen, jossa on Holmesin sänky, yöpöytä, kramofooni ja suuri messinkinen arkku täynnä vanhoja asiakirjoja.\n\nRouva Hudsonin ja tohtori Watsonin huoneet ovat ylemmässä kerroksessa eikä Watsonin huoneesta ole näkymää talon takapihalle, missä kasvaa suuri lehtipuu.\n\nKatso myös\nThe Sherlock Holmes Museum\nThe Baker Street Journal an Irregular quarterly of Sherlockiana\n221B Baker Street Floor Plan Illustration\n221b Blue Plaque\n\nLähteet \n\nSherlock Holmes\nCity of Westminsterin rakennukset ja rakennelmat"}
{"id": "1059991", "url": "https://fi.wikipedia.org/wiki/Below%20Zero", "title": "Below Zero", "text": "Below Zero on Waltarin 12. studioalbumi. Kappaleesta ”In The Cradle” on tehty musiikkivideo.\n\nKappaleet\n\nKokoonpano \n Kärtsy Hatakka – laulu, basso, koskettimet\n Sami Yli-Sirniö – kitara\n Jariot Lehtinen – kitara\n Janne Immonen – koskettimet\n Ville Veikko Vehviläinen – rummut\n\nArvostelut \n Imperiumi.net: \n Soundi:\n\nLähteet\n\nAiheesta muualla \n \n Below Zero discogs.com -sivustolla\n\nWaltarin albumit\nVuoden 2009 albumit"}
{"id": "1487312", "url": "https://fi.wikipedia.org/wiki/Guard%20Hillin%20taistelu", "title": "Guard Hillin taistelu", "text": "Guard Hillin taistelu (; joissain lähteissä myös Front Royalen taistelu ja Cedarvillen taistelu) oli 16. elokuuta 1864 Warrenin piirikunnassa Virginiassa käyty Yhdysvaltain sisällissodan taistelu. Se käytiin Unionin prikaatikenraali Wesley Merrittin ja Konfederaation kenraaliluutnantti Richard Andersonin joukkojen välillä. Taistelu päättyi ratkaisemattomana.\n\nTapahtumien kulku \nEnnen taistelua kenraaliluutnantti Richard Andersonin alaisuudessa taistelleita sotilaita lähetettiin Petesburgista Shenandoahin laaksoon vahvistamaan kenraaliluutnantti Jubal Earlyn joukkoja. Vahvistuksiin kuului Joseph B. Kershawin komentama jalkaväkidivisioona sekä Fitzhugh Leen johtamia ratsuväkijoukkoja.\n\nKonfederaation joukot joutuivat prikaatikenraali Merrittin komentamaan divisioonaan kuuluneiden ratsuväkijoukkojen yllätyshyökkäyksen kohteeksi 16. elokuuta 1864, kun joukot olivat ylittämässä Shenandoah-jokea. Hyökkäyksen aikana Unionin joukot vangitsivat noin 300 Konfederaation sotilasta. Konfederaation joukot saivat lopulta kuitenkin koottua rivinsä ja lähtivät vastahyökkäykseen, jonka aikana he onnistuivat ajamaan Unionin joukot Cedarvilleen saakka. Pimeän tultua Merritt vetäytyi Ninevahiin.\n\nOsapuolet menettivät taistelun aikana yhteensä noin 550 sotilasta.\n\nLähteet \n\nYhdysvaltain sisällissodan taistelut\nVirginia Yhdysvaltain sisällissodassa\n1864"}
{"id": "64193", "url": "https://fi.wikipedia.org/wiki/Sprite-grafiikka", "title": "Sprite-grafiikka", "text": "Sprite-grafiikka on etenkin vanhemmissa tietokonepeleissä käytetty tietokonegrafiikan menetelmä, joka perustuu pieniin bittikarttagrafiikkana toteutettuihin osittain läpinäkyviin kuvahahmoihin, spriteihin. Spriteillä on tyypillisesti toteutettu kaikenlaiset pelikentän liikkuvat hahmot, kun taas pelikenttä itse on toteutettu muilla menetelmillä.\n\nKokonaisen näytön päivittäminen on verrattain hidasta, josta johtuen laitteistotasolla tuettiin siirrettäviä lohkoja grafiikkaa, joka voitiin esittää taustan päällä ilman suorittimen kuormittamista. Pelit kuten Pac-Man soveltuvat hyvin sprite-grafiikan käyttöön.\n\nComputer Space käytti bittikarttoja, jotka myöhemmin muodostuivat spriteiksi.\nEnsimmäisenä pelinä, joka käytti spritejä, pidetään Taiton vuoden  peliä Basketball, joka on myös ensimmäinen urheilupeli, jossa pelaajat esitetään ihmishahmoina.\n\nMonissa vanhoissa tietokoneissa, kuten Commodore 64:ssä ja Amigassa, oli laitteistotasolla toteutettu sprite-grafiikka. IBM PC:ssä ei ole sisäänrakennettua sprite-järjestelmää, joten näille julkaistuihin peleihin spritet oli ohjelmoitava peliin.\n\n3D-grafiikkaa käyttävissä peleissä spriteiksi kutsutaan 3D-grafiikan sekaan lomitettuja litteitä 2D-hahmoja ja muita 2D-kuvia. Nämä hahmot tunnistaa spriteiksi varsinkin siitä, että lähelle mentäessä niiden pikselikoostumuksen erottaa selvästi.\n\nCommodoren grafiikkapiirien teknisissä manuaaleissa spriteistä on käytetty myös lyhennettä MOB (movable object block, Commodore 64 ja 128), tai BOB (blitter object block, joskin myös \"perinteisemmät\" spritet olivat käytettävissä, Amiga) joskin Commodoren ohjelmointioppaat käyttävät useammin sprite-termiä. Atari on kutsunut omaa sprite-grafiikkaansa player-missile-grafiikaksi.\n\nLähteet\n\nAiheesta muualla \n\nTietokonegrafiikka"}
{"id": "188214", "url": "https://fi.wikipedia.org/wiki/Lapislatsuli", "title": "Lapislatsuli", "text": "Lapislatsuli (myös lasuurikivi, lapis lazuli, lasuriitti ja lapis) (Na,Ca)8(AlSiO4)6(SO4,S,Cl)2 on läpinäkymätön, lasikiiltoinen, korukivenä käytetty puolijalokivi. Lapis on väriltään tumman- tai syvänsininen, mutta sisältää usein myös valkoisia tai kullanvärisiä sulkeumia.\n\nLapiksen nimessä yhdistyvät latinan lapis ’kivi’ ja persian sinistä väriä tarkoittava sana azul.\n\nLapis luokitellaan kivilajiksi, koska se koostuu useammasta mineraalista.\n\nKovuus: 5–6\n\nOminaispaino: 2,38–2,42\n\nKidejärjestelmä: Kuutiollinen\n\nEsiintyminen \n\nLapis saattaa joskus esiintyä marmorissa kauniina kiteinä. Useimmiten sen tapaa kuitenkin tiiviinä massana yhteenkasvettuneena valkoisen kalsiitin ja keltaisen rikkikiisun kanssa. Näiden mineraalien esiintyminen yhdessä lapiksen kanssa viittaavat sen aitouteen. Lapista saattaa esiintyä hyvinkin suurina kimpaleina.\n\nErittäin hyvälaatuista syvänsinistä lapista on löydetty antiikin ajoista lähtien vain Sar-e-sangista (”kiven paikasta”), joka sijaitsee koillisessa Afganistanissa, Hindukušvuoristossa Badahšanin maakunnassa. Sar-e-sang on kylä kahden kaupungin, Faisabadin ja Eskazirin välissä. Siellä sijaitsevat arvokkaat Badahšanin kaivokset, joista lapislatsulia on louhittu jo 6 000 vuotta. Afganistanin epävakaa tilanne nykypäivänä on vaikeuttanut kaivostoimintaa ja vähentänyt lapiksen tuotantoa. Tämän vuoksi korkealaatuisen lapiksen markkinahinnat ovat nousseet huomattavasti.\n\nLapista on löydetty myös Andien vuoristosta Chilestä läheltä Ovallen kaupunkia, Sambiasta, Siperian Baikaljärveltä Venäjältä, Angolasta, Burmasta, Pakistanista, Yhdysvalloista (Kaliforniasta ja Coloradosta) sekä Kanadasta. Näistä esiintymistä saatava lapis on kuitenkin hailakampaa ja vähempiarvoista kuin Sar-e-sangin kaivoksista tuotettu lapis.\n\nTyöstö \n\nYleensä lapis pyöröhiotaan ja siitä valmistetaan helmiä kaulakoruihin. Siitä voidaan työstää myös moninaisia taide-esineitä, kuten pienoispatsaita, maljakoita ja kulhoja, koska lapista on saatavilla isoinakin kimpaleina.\n\nVähempiarvoisempi, väriltään vaaleansininen lapislatsuli pyritään toisinaan tummentamaan upottamalla se väriliuokseen. Tällainen kivi on kuitenkin helposti tunnistettavissa, kun sitä hierotaan alkoholiin tai asetoniin kastetulla vanutupolla. Tällöin värjätystä lapiksesta irtoaa väriainetta vanutuppoon.\n\nKeinotekoiseen eli synteettiseen lapikseen lisätään toisinaan murskattua pyriittiä, jotta se vaikuttaisi aidolta. Tällaisesta kivestä kuitenkin puuttuvat aidolle lapikselle ominaiset pyriitin kidemuodot ja -pinnat.\n\nHoito \nLapis on erittäin herkkä kivilaji. Se on hyvin arka erityisesti hapoille ja saippualle, ja kuuma vesikin voi olla sille vahingollista. Tämän takia kaikki korut joissa on lapislatsulia, on hyvä ottaa pois aina ennen astiapesua tai muita kotitöitä. Lapis ei myöskään kestä hyvin painetta tai iskuja.\n\nHistoria \n\nLapislatsuli on eräs kaikkein vanhimmista korukivistä ja sillä on käyty kauppaa tuhansien vuosien ajan. Sitä on löydetty muun muassa muinaisesta pakistanilaisesta Mehrgarhin kylästä. Lapista ovat käyttäneet sumerilaiset, babylonialaiset, assyrialaiset ja faaraoiden ajan egyptiläiset. Egyptiläinen yläluokka käytti lapista erityisesti hienona silmämeikkinä, johon tosin vain kaikkein rikkaimmilla oli varaa. Antiikin aikoina ja keskiajalla lapislatsulia kutsuttiin myös safiiriksi eli samalla nimellä, jolla nykyisin tarkoitetaan täysin toisenlaista jalokiveä. Tuolloin uskottiin, että lapislatsuli oli onnea tuova talismaani, joka muun muassa sodassa suojasi käyttäjäänsä haavoittumiselta.\n\nJauhettua lapista on käytetty arvokkaana sinisenä öljyvärimaalina 1500-luvulla. Materiaali kulki silkkitietä pitkin Eurooppaan. Se oli pitkien kuljetusreittiensä vuoksi erittäin kallista ja vain kuuluisilla ja rikkailla taiteilijoilla oli varaa käyttää tätä ultramariiniksi kutsuttua maalia. Vuonna 1824 ultramariinille kuitenkin kehitettiin Ranskassa synteettinen vastine, jota kutsuttiinkin ranskalaiseksi ultramariiniksi. Lapis on ollut ja on edelleenkin maailman kallein värimateriaali.\n\nKeisariajan Venäjällä lapista käytettiin suorastaan tuhlailevasti. Esimerkiksi keisarin palatsissa Puškinissa ja Pietarissa lapista käytettiin kokonaisten huoneiden rakentamiseen ja laatoittamiseen.\n\nLähteet \n Gemstone.org – Korukiviin erikoistunut sivusto. \n Lapis Lazuli by Jacqueline R. Haltom  – Kattava sivusto lapiksesta.\n\nViitteet\n\nAiheesta muualla \n\nKorukivet\nMineraalit\nSiniset väriaineet\nSeulonnan keskeiset artikkelit"}
{"id": "968862", "url": "https://fi.wikipedia.org/wiki/Markku%20Nieminen%20%28raviohjastaja%29", "title": "Markku Nieminen (raviohjastaja)", "text": "Markku Nieminen (s. 19. marraskuuta 1956 Jyväskylä) on suomalainen raviohjastaja ja -valmentaja, joka saavuttanut menestystä suurkilpailuissa, hänet on palkittu useaan otteeseen vuoden valmentajana ja hänelle on myönnetty raviurheilijan kultainen ansiomerkki.\n\nNieminen on pitänyt omaa valmennustallia Ylöjärvellä Teivon raviradalla vuodesta 1985 lähtien. Sinä ennen hän toimi apuvalmentajana Martti Keskisen tallilla. Vuodesta 1991 Niemisellä on ollut maaseututalli Viialassa Tolvilan kartanossa, josta hän luopui vuonna 2012. Nykyään Niemisellä on valmennuskeskus Urjalassa, jossa on kolme pientä tallia ja kolme työntekijää. Karsinapaikkoja Urjalassa on 23.\n\nHän on erikoistunut ohjastamaan ja valmentamaan lämminverihevosia.\n\nSaavutukset\nVuonna 1976 alkaneella ohjastajan urallaan Nieminen on ajanut lähes 17 000 starttia, joista hän on voittanut 2  247 (tilanne 22.12.2022). Palkintorahoja Nieminen on ajanut 9,5 miljoonaa euroa. Valtaosa näistä on tullut hänen omilla valmennettavillaan. Nieminen on valittu Suomessa vuoden ravivalmentajaksi seitsemän kertaa, vuosina 1998, 2002–2004, 2016, 2019 ja 2020. Niemiselle on myönnetty raviurheilijan kultainen ansiomerkki.\n\nMarkku Nieminen on urallaan saavuttanut kymmeniä suurkilpailuvoittoja sekä koti- että ulkomailla.\n\nTunnetuimpia hevosia\nNiemisen tunnetuin hevonen on ollut tamma Passionate Kemp, jolla hän kilpaili menestyksekkäästi Suomessa, Ruotsissa ja Italiassa. Passionate Kempin lisäksi hän on valmentanut myös useita muita Kemppi-tallin hevosia. Muista hevosista tunnettuja ovat muun muassa Enoran Charlotta, Will Racing Lady, Mayday Birdland, Don Giovanni, Simb Chaplin, Quite An Avenger sekä useat ruotsalaisen Boko-kasvattamon hevoset, kuten Rae Boko ja Zimba Boko. Lämminverisiin keskittyneen Niemisen menestynein suomenhevonen on ollut Vokkerin Prinssi, jolla hän voitti suomenhevosten Derbyn.\n\nMerkittävimpiä suurkilpailuvoittoja\nSuomessa \nKriterium – Cheri Boy 1989, Briso Mancini 1998, Passionate Kemp 2004, Belmonte 2006\nSuuri Suomalainen Derby – Incognito Kemp 1998, Lovely Kemp 2001, Don Giovanni 2002, Passionate Kemp 2005 Quite An Avenger 2013\nSuur-Hollola-ajo – Passionate Kemp 2006\nKymenlaakso-ajo – Lovely Kemp 2000 (ohjastajana Ilkka Korpi)\nKillerin Eliitti – Mayday Birdland 2002\nKuopio Stakes – Enoran Charlotta 1991, Don Giovanni 2002, Mystic Soul 2003\nOulu Express – Briso Mancini 1998, Special Arbor 2004, Belmonte 2006\nSt Leger – Passionate Kemp 2005\nTammavaltikka – Passionate Kemp 2006, 2007\nSuomenhevosten Derby – Vokkerin Prinssi 1994\nRuotsissa\nE3: Rae Boko 2002 (ohjastajana Jorma Kontio)\nBreeders' Crown – Rae Boko 2002 (ohjastajana Jorma Kontio)\nDrottning Silvias Pokal – Rae Boko 2003 (ohjastajana Jorma Kontio)\nFärjestads Nordiska Treåringspris – Royal Blood 1991, Exciting Kemp 1993\nLyons Lopp – Mayday Birdland 2001\nGuldstoet – Rae Boko 2002 (ohjastajana Jorma Kontio)\nTreårselite – Incognito Kemp 1997 , Passionate Kemp 2004 \nFyraåringseliten – Passionate Kemp 2005\nNorjassa\nUlf Thoresenin muistoajo – Royal Blood 1991, Meadowbranch Grace 1992 , Empress Kemp 1993, Passionate Kemp 2004, Simb Chaplin 2006\n3 års Elite – Passionate Kemp 2004\nSaksassa\nDerby – Unikum 2010 (ohjastajana Heinz Wewering)\nItaliassa\nPassionate Kemp: Gran Premio Orsi Mangelli 2004, Gran Premio Tino Triossi 2005, Gran Premio Continentale 2005, Freccia d' Europa 2006, Gala Internazionale del Trotto 2006, Gran Premio Royal Mares 2006\n\nLähteet\nTeivonravit.fi\nThebloodbank.info\n\nViitteet\n\nAiheesta muualla\n\nNiemisen tallin kotisivut\nMarkku Nieminen Suomen Hippoksen tietokannassa\n\nSuomalaiset ravivalmentajat\nSuomalaiset raviohjastajat\nVuonna 1956 syntyneet\nElävät henkilöt"}
{"id": "1064222", "url": "https://fi.wikipedia.org/wiki/Onni%20etsii%20asuntoa", "title": "Onni etsii asuntoa", "text": "Onni etsii asuntoa on Thure Bahnen ohjaama elokuva vuodelta 1955. Elokuva kuului tuotantoyhtiö Suomen Filmiteollisuuden 20-vuotisjuhlavuoden 1954 ohjelmaan, mutta esitys lykkääntyi seuraavaan vuoteen. Elokuvan käsittelytyyli ja sivujuonteet liittyvät rillumareiperinteeseen. Se oli Bahnen kolmas ja viimeinen ohjaustyö — hän kuoli tammikuussa 1956.\n\nArviot\nAikalaisarvioissa tarinaa pidettiin mahdottomana, siinä on liikaa seikkailuja, eikä antoisasta aiheesta ole otettu irti riittävästi. Kiitosta saavat näyttelijöistä Mai-Brit Heljo, joka luo tyhjästä tyylikkään naistyypin, ja Aku Korhonen, jonka suoritus arvioidaan elokuvan hauskimmaksi. \n\nEräissä myöhemmissä arvioissa todetaan, että elokuva on raskasta katsottavaa ja SF:n \"komedialinjalla silkkaa b-luokan metritavaraa\".\n\nNäyttelijät\n\nLähteet\n\nSuomalaiset komediaelokuvat\nSuomalaiset mustavalkoelokuvat\nVuoden 1955 suomalaiset elokuvat"}
{"id": "1756913", "url": "https://fi.wikipedia.org/wiki/Prinsens%20gate", "title": "Prinsens gate", "text": "Prinsens gate on Oslon ydinkeskustassa sijaitseva katu, joka ulottuu oopperatalon läheisyydestä parlamenttirakennuksen viereen. Se oli alkuperäisen ruutukaava-alueen pohjoisin itä-länsisuuntainen katu ja sen aiempi nimi oli Øvre Stræde. Kadun varrella on paljon kauppoja ja ravintoloita, ja sitä pitkin kulkee raitiovaunuja. Prinsens gate on nykyisin suljettu yksityisautojen läpiajoliikenteeltä.\n\nKuvia\n\nLähteet\n\nAiheesta muualla\n\nOslon kadut"}
{"id": "869918", "url": "https://fi.wikipedia.org/wiki/Mart%C3%ADn%20Lasarte", "title": "Martín Lasarte", "text": "Martín Bernardo Lasarte Arróspide (s. 20. maaliskuuta 1961 Montevideo, Uruguay) on uruguaylainen jalkapallovalmentaja ja entinen puolustaja.\n\nValmentajaura \nPelaajauransa jälkeen Lasarte siirtyi valmentajaksi. Hänen ensimmäinen seurana päävalmentajana oli Rampla Juniors, jonne hän meni vuonna 1996. Vuonna 2002 hän lähti ensimmäistä kertaa valmentamaan Etelä-Amerikan ulkopuolelle, siirryttyään arabiemiraattiseura Al Wasl Club Dubain päävalmentajaksi. Kohtalaisesti sujuneen kauden jälkeen hän palasi kotimaahansa Uruguayihin ja valmensi maan seuroja seuraavat kuusi vuotta (River Plate, Nacional, Millonarios ja Danubio).\n\nVuonna 2009 Lasarte sai ensimmäistä kertaa valmentajaurallaan mahdollisuuden valmentaa Euroopassa, kun hänelle tarjottiin päävalmentajan paikkaa espanjalaisseura Real Sociedadissa. Hän otti työn vastaan ja nosti joukkueen jo ensimmäisellä kaudellaan Espanjan pääsarjaan Primera Divisióniin. Elokuussa 2010 hän allekirjoitti seuran kanssa kaksivuotisen jatkosopimuksen. Lasarten valmennusuran debyyttikausi Primera Divisiónissa alkoi hyvin ja Sociedad oli syyskauden jälkeen tukevasti liigan keskikastissa. Keväällä vauhti kuitenkin hyytyi ja seura sijoittui lopulta sijalle 15, vain kahden pisteen päähän putoamisviivasta. Tulos ei tyydyttänyt seurajohtoa ja Lasarte sai kauden päätteeksi potkut.\n\nKesäkuussa 2012 Lasarte palasi valmentamaan Etelä-Amerikkaan, kun hänestä tuli chileläisen Universidad Católican päävalmentaja. Lasarten johdolla Universidad Católica eteni loppuotteluun Chilen cupissa 2012 ja Torneo Transicionissa 2013 sekä jäi toiseksi Chilen liigassa kaudella 2013. Mestaruuksitta jäänyt Lasarte jätti seuran joulukuussa 2013.\n\nToukokuussa 2014 Lasartesta tuli CF Universidad de Chilen päävalmentaja. Universidadissa Lasarte onnistui voittamaan Chilen Apertura-mestaruuden 2014 sekä Católicassa häviämänsä Chilen cupin mestaruuden 2015. Hän jätti seuran menestyskauden jälkeen joulukuussa 2015.\n\nKesäkuussa 2016 Lasarte jatkoi uraansa kotimaassaan Nacionalin päävalmentajana. Hän valmensi seuraa kauden 2017 loppuun saakka ja jätti tehtävänsä joulukuussa 2017.\n\nJoulukuussa 2018 Lasarte palasi valmennustehtäviin egyptiläisen Al-Ahlin päävalmentajana. Hän luotsasi joukkueen Egyptin mestariksi kaudella 2018/19. Menestys ei kuitenkaan kantanut pitkälle, sillä Lasarten pesti Al-Ahlissa päättyi potkuihin jo elokuussa 2019, kun joukkue oli pudonnut Egyptin cupista.\n\nHelmikuussa 2021 Lasartesta tuli Chilen maajoukkueen päävalmentaja. Hän luotsasi Chilen puolivälieriin kesällä 2021 pelatussa Copa Américassa, mikä oli joukkueen huonoin suoritus sitten vuoden 2011 turnauksen. Lasarte jätti tehtävänsä huhtikuussa 2022, kun Chile jäi ulos MM-kisoista 2022.\n\nMeriitit valmentajana \n\n Egyptin mestaruus: 2019\n Chilen mestaruus: 2014 Apertura\n Chilen cup: 2015\n Chilen supercup: 2015\n Segunda División: 2010\n Uruguayn mestaruus (2): 2005, 2006\n Uruguayn Segunda División: 2004\n\nLähteet\n\nAiheesta muualla \n Lasarten esittely Real Sociedadin sivustolla \n\nUruguaylaiset jalkapalloilijat\nUruguaylaiset jalkapallovalmentajat\nVuonna 1961 syntyneet\nElävät henkilöt"}
{"id": "432327", "url": "https://fi.wikipedia.org/wiki/Paino%3A%20Atlaksen%20ja%20Herkuleen%20myytti", "title": "Paino: Atlaksen ja Herkuleen myytti", "text": "Paino: Atlaksen ja Herkuleen myytti () on Jeanette Wintersonin kirja vuodelta 2006. Myytti-sarjassa ilmestynyt teos käsittelee Atlaksen ja Herkuleen tarua. Kirjailija on sanonut halunneensa tutkia yksinäisyyttä, eristyneisyyttä, vastuuta, taakkaa ja vapautta.\n\nLähteet\n\nAiheesta muualla \n\n Reeta Holma: Minä, Atlas ja Herakles. Ylioppilaslehti 1.12.2006.\n Kirsti Kuikka: Kerro tarinasi uudestaan. Helsingin Sanomat 11.1.2007. \n\nBrittiläiset romaanit\nVuoden 2006 kirjat"}
{"id": "1128117", "url": "https://fi.wikipedia.org/wiki/Esran%20kirjat", "title": "Esran kirjat", "text": "Esran kirjoiksi (, , ) sanotaan useita kirjoja, joita ainakin osa kristillisistä kirkkokunnista pitää Raamatun kaanoniin kuuluvina. Kirjat ovat saaneet nimensä Esran mukaan.\n\nKirjoista käytetään vanhastaan järjestysnumeroita, jotka kuitenkin poikkeavat toisistaan eri kirkkokunnissa ja eri raamatunkäännöksissä. Myös Nehemian kirja esiintyy joissakin Raamatun versioissa Esran nimellä tai osana Esran kirjaa.\n\nRaamatuntutkijat ovat viime aikoihin saakka tavallisimmin käyttäneet Esran kirjoista Vulgatan mukaisia järjestysnumeroita.  Koska niiden poikkeava numerointi eräissä Raamatun versioissa saattaa kuitenkin aiheuttaa sekaannusta, on viime aikoina alettu käyttää ja suositeltu käytettäväksi nimityksiä Heprealainen Esran kirja, Kreikkalainen Esran kirja ja Latinankielinen Esran kirja. Nämä nimitykset perustuvat\nsiihen, että heprealaisessa masoreettisessa tekstissä on vain yksi Esran kirja, joka käsittää nykyisen Raamatun Esran ja Nehemian kirjat. Vanhassa kreikkalaisessa käännöksessä, Septuagintassa on sen lisäksi toinenkin Esran kirja, jota ei tunneta heprealaisena alkutekstinä ja jota sen vuoksi on ryhdytty nimittämään kreikkalaiseksi Esran kirjaksi. Sisällöltään se on osittain sama kuin heprealainenkin.\n\nSen sijaan niin sanotusta latinalaisesta Esran kirjasta ei ole säilynyt heprean- eikä kreikankielisiäkään käsikirjoituksia, ainoastaan latinalainen käännös, jonka pohjalta kaikki muunkieliset käännökset on tehty. Sen alkuperäiseen, juutalaisten laatimaan versioon ovat todennäköisesti kuuluneet vain luvut 3–14, jotka tunnetaan myös nimellä Esran ilmestys. Myöhemmin kristityt tekivät siihen lisäyksiä sekä alkuun että loppuun; alkuun lisätyt luvut 1–2 tunnetaan myös nimellä Viides Esran kirja ja loppuluvut 15–16 nimellä Kuudes Esran kirja.\n\nEsran mukaan on nimetty myös niin sanottu Kreikkalainen Esran ilmestys'', joka on vuosien 150 ja 850 välillä syntynyt kristillinen, lähinnä uskonnollisena kaunokirjallisuutena pidetty apokryfinen kirja. Se ei ole sama kuin edellä mainittu Esran ilmestys, josta se kuitenkin on kirjallisesti riippuvainen.\n\nKirjojen nimet ja järjestysnumerot \n\nSeuraava taulukko osoittaa, mikä nimi ja järjestysnumero milläkin kirjoista on missäkin Raamatun versiossa tai erikielisten tutkijoiden käytössä.\n\nKanonisuus\n\nKaikki juutalaiset ja kristityt pitävät heprealaista Esran kirjaa ja Nehemian kirjaa Raamatun kaanoniin kuuluvina. Juutalaiset, katoliset ja protestantit eivät pidä kreikkalaista ja latinalaista Esran kirjaa kanonisena, mutta esimerkiksi Vulgatassa ne on julkaistu loppusivuilla erillisenä liitteenä nimillä 3. ja 4. Esran kirja (3. ja 4 Esdras). Ortodoksinen kirkko pitää myös kreikkalaista Esran kirjaa kanonisena, mutta latinalaisella 4. Esran kirjalla on vaihteleva asema. Se ei sisälly kreikankielisiin Raamattuihin, mutta kylläkin muinaiskirkkoslaavilaiseen kirkkoraamattuun ja Venäjän ortodoksisen kirkon Raamattuun. Myös Etiopian ortodoksinen kirkko\npitää sitä kanonisena.\n\nEsran kirjat suomalaisessa Raamatussa \n\nSuomalaisessa Raamatussa esiintyy heprealainen Esran kirja jaettuna Esran ja Nehemian kirjoiksi. Kreikkalaista ja latinalaista Esran kirjaa ei ole julkaistu edes niissä painoksissa, esimerkiksi Perheraamatussa, joissa apokryfikirjatkin ovat mukana. Kreikkalainen (eli ensimmäinen Esran kirja) on julkaistu erillisenä teoksena.\n\nVuonna 2007 Suomen evankelisluterilaisen kirkon kirkolliskokous hyväksyi apokryfikirjojen uuden suomennoksen. Käännöksen laatinut komitea oli suomentanut myös kreikkalaisen Esran kirjan, mutta sen osalta kirkolliskokous päätti, ettei sitä tule julkaista Raamatun uusiin painoksiin sisältyvässä apokryfikirjojen osastossa. Sen sijaan se voidaan julkaista erillisenä julkaisuna. Käännöksen tekijänoikeus kuuluu Kirkon keskusrahastolle.\n\nNeljättä eli Latinalaista Esran kirjaa ei ole suomennettu.\n\nLähteet\n\nViitteet\n\nAiheesta muualla \nCatholic Encyclopedia: Esdras II. The Books of Esdras\nJewish Encyclopedia: Esdras, Books of\n1 Esdras at earlyjewishwritings.com\n2 Esdras at earlyjewishwritings.com\n\nVanhan testamentin kirjat\nVanhan testamentin apokryfit"}
{"id": "1077206", "url": "https://fi.wikipedia.org/wiki/Anthony%20Annan", "title": "Anthony Annan", "text": "Anthony Gildas Kofi Annan on ghanalainen jalkapalloilija, joka pelaa Veikkausliigan FC Interissä. Annan on pelipaikaltaan puolustava keskikenttäpelaaja.\n\nAnnan on pelannut Veikkausliigaa kausina 2014–2018 HJK:n joukkueessa 79 ottelua ja tehnyt niissä kolme maalia, kaikki kaudella 2017. Hän pelasi kaudella 2019 FC Interissä kuusi ja kaudella 2020 16 veikkausliigaottelua ja teki jälkimmäisellä kaudella yhden maalin FC Lahtea vastaan.\n\nAnnan on pelannut Ghanan maajoukkueessa 65 ottelua ja tehnyt niissä kaksi maalia. Hänet pelasi viisi ottelua MM-kilpailuissa 2010.\n\nA-maajoukkuemaalit \n\nTilanne 2. lokakuuta 2018.\n\nLähteet \n http://www.goal.com/en-gh/match/30811/ghana-vs-mali/preview\n\nViitteet \n\nGhanalaiset jalkapalloilijat\nJalkapallon Suomen Cupin mestarit\nVuonna 1986 syntyneet\nElävät henkilöt"}
{"id": "1690729", "url": "https://fi.wikipedia.org/wiki/Dhakan%20metro", "title": "Dhakan metro", "text": "Dhakan metro on rakenteilla oleva metrojärjestelmä Bangladeshin pääkaupungissa Dhakassa. Yksi linja on rakenteilla ja viisi muuta on suunnitteilla. Ensimmäisen linjan numeroksi onkin suunniteltu numeroa 6. Tämän olisi tarkoituksena kulkea koko matkan maan päällä, lähinnä kaupungin yläpuolella. Se kulkisi Motijheelin ja Uttaran väliä, ja sillä tulisi olemaan kuusitoista asemaa. Bangladeshin hallitus on pyrkinyt viemään asiaa japanilaisten yritysten kanssa yhteistyössä. Maan parlamentti on hyväksynyt hankkeen vuonna 2016.\n\nRakennustyöt \nDhakan metron linjan 6 ensimmäisen vaiheen rakennustyöt käynnistettiin kesäkuussa 2016. Työt ovat vuonna 2022 90-prosenttisesti valmiita.\n\nLähteet \n\nMetro\nAasian metroliikenne"}
{"id": "948637", "url": "https://fi.wikipedia.org/wiki/Selin", "title": "Selin", "text": "Selin on muun muassa seuraavien henkilöiden sukunimi:\n\n Ann Selin (s. 1960), suomalainen ammattijärjestöjohtaja\n Ari-Pekka Selin (s. 1963), suomalainen jääkiekkoilija ja valmentaja\n Birger Selin (1918–1992), suomalainen kuvanveistäjä, taidemaalari ja graafikko\n Birgit Selin (1903–1977), suomalainen kääntäjä\n Christian Selin (s. 1976), suomalainen maantiepyöräilijä ja urheilutoimittaja\n Didier Selin (s. 1978), suomalainen DJ, muusikko, musiikkituottaja ja äänilevyjen masteroija\n Eero Selin (1893–1960), suomalainen viulisti, kapellimestari ja soitinrakentaja\n Elis Selin (1891–1980), suomalainen rovasti ja kirjailija\n Erik Selin (s. 1967), ruotsalainen miljardööri ja yritysjohtaja\n Fredrik Wilhelm Selin (1849–1922), suomalainen Venäjän keisarillisessa armeijassa palvellut kenraalimajuri\n Gustaf Selin (1830–1905), suomalainen kauppias ja kunnallismies\n Heikki Selin (1824–1882), suomalainen opettaja ja kirjailija\n Helmer Selin (1920–2017), suomalainen kuvataiteilija, runoilija, opettaja ja taidekriitikko\n Helmi Selin (1874–1918), suomalainen kirjailija\n Jaakko Selin (s. 1958), suomalainen toimittaja ja juontaja\n Jarmo Selin (1923–1973), suomalainen kontrabasisti\n Johan Fredrik Selin (1878–1949), suomalainen lakimies\n Kerttu Selin (1925–1996), suomalainen mallikoulun johtaja\n Maria Selin (s. 1977), suomalainen jääkiekkoilija\n Marjo Selin, suomalainen kehonrakentaja\n Marko Selin (s. 1988), suomalainen jalkapalloilija\n Markus Selin (s. 1960), suomalainen elokuvatuottaja\n Miia Selin (s. 1973), suomalainen näyttelijä\n Peter Selin (s. 1953), suomalainen urheilutoimittaja\n Sakari Selin (1924–2014), suomalainen toimittaja\n Stig Selin (k. 2013), suomalainen kitaristi\n Tove Selin (s. 1966), suomalainen kansalaisaktivisti ja tietokirjailija\n Yrjö Selin (1894–1965), suomalainen sellisti ja Sibelius-Akatemian professori\n\nEntisenä sukunimenä\n Antero Selänne (1880–1919), ent. Anders Selin, suomalainen agronomi ja Keskisuomalainen-lehden päätoimittaja\n Niilo Ikola (1883–1971), vuoteen 1906 Selin, suomalainen kielitieteilijä\n Into Salmio (1894–1962), ent. Selin, suomalainen jääkärieversti\n Aarne Selinheimo (1898–1939), vuoteen 1906 Selin, suomalainen rauhanaktivisti\n Vilho Selinheimo (1870–1937), vuoteen 1906 Selin, suomalainen eläinsuojeluaktiivi"}
{"id": "1042344", "url": "https://fi.wikipedia.org/wiki/Heikki%20Rotko", "title": "Heikki Rotko", "text": "Heikki Rotko (s. ) on suomalainen yritysjohtaja, joka toimi mediayhtiö MTV Oy:n toimitusjohtajana 2012–2015. Hän siirtyi tehtävään varatoimitusjohtajan paikalta kesällä 2012. Rotko jätti toimitusjohtajan tehtävän toukokuussa 2015.\n\nKoulutukseltaan Rotko on merkonomi ja MBA. Hän aloitti sähköisen viestinnän uransa kaupallisen radion parissa Radiobooking Oy:n toimitusjohtajana. Rotko oli käynnistämässä MTV3-kanavaa vuonna 1992 ja toimi MTV Oy:n myyntijohtajana vuoteen 1997 asti. Vuosina 1997–2001 Rotko oli Talentumin internetkonsultointiyhtiö Satama Interactiven toimitusjohtaja.\n\nRotko ja Sataman hallitus olivat syytettyinä vuonna 2000 tapahtuneeksi väitetystä pörssiyhtiön tiedotusrikoksesta, mutta syytteet hylättiin sekä ali- että hovioikeudessa. Kun omistajat vaihtoivat internet-huumassa heikentyneen yrityksen toimitusjohtajaksi Jan Sassen, Rotko palasi MTV:n palvelukseen tv-mainonnasta vastaavaksi johtajaksi. Rotko oli vuodesta 2012 vuoteen 2015 MTV:n toimitusjohtaja.\n\nRotko on ollut Euroopan kaupallisten tv-yhtiöiden toimialajärjestön Egtan hallituksen puheenjohtaja. Syksyllä 2015 hänet nimitettiin videotuotantoihin erikoistuneen suomalaisen Klokin hallitukseen.\n\nRotko on Tuntemattoman sotilaan tuottavan Elokuvaosakeyhtiö Suomi 2017 hallituksen puheenjohtaja. Elokuvan kuvaukset käynnistyvät 2016 ja elokuva saa ensi-iltansa Joulukuussa 2017 Suomen itsenäisyyden satavuotisjuhlavuotena. Tuntemattomassa sotilaassa rikottiin työaikalainsäädäntöä. Tuotannossa jätettiin maksamatta lainsäädännön mukaisia ylityökorvauksia.\n\nLähteet\n\nAiheesta muualla\n \n\nSuomalaiset yritysjohtajat\nMTV\nVuonna 1961 syntyneet\nElävät henkilöt"}
{"id": "1342208", "url": "https://fi.wikipedia.org/wiki/Alapihan%20koulu", "title": "Alapihan koulu", "text": "Alapihan koulu oli joulukuuhun 2018 saakka Leppävirran keskustassa toiminut suomenkielinen alakoulu (luokka-asteet 1–6). Sen opetukseen oli loppuvaiheessa yhdistetty aiempi Tietolan koulu (erityiskoulu, luokka-asteet 0-10). \n\nKoulun sisäilman ilmanlaatua selvitettiin useaan otteeseen oppilaiden ja henkilökunnan oireiltua. Koulurakennuksen katsottiin olevan tiensä käyttöikänsä loppupäässä ja terveyshaitan syntymistä koululaisille pidetään mahdollisena. Ratkaisuksi pohdittiin korvaavien väistötilojen käyttöä  ja uuden koulurakennuksen rakentamisesta Leppävirran keskustaan.\n\nJoulukuussa 2018 Alapihan ja Tietolan koulut muuttivat yhdistyneenä uudisrakennukseen ja uudeksi koulun nimeksi tuli Leppäkertun koulu.\n\nLähteet\n\nSuomen peruskoulut\nLeppävirran oppilaitokset"}
{"id": "1640479", "url": "https://fi.wikipedia.org/wiki/Eva%20Nordmark", "title": "Eva Nordmark", "text": "Eva Marie Nordmark (os. Persson, aiemmin Persson Sellin; s. 21. helmikuuta 1971 Luulaja) on ruotsalainen sosiaalidemokraattisen puolueen poliitikko ja ammattiyhdistysjohtaja. Hän toimi Ruotsin työmarkkinaministerinä vuosina 2019–2022.\n\nElämä ja ura\n\nNordmark on syntynyt vuonna 1971. Hän valmistui ylioppilaaksi yhteiskuntapainotteiselta linjalta vuonna 1990. Vuosina 1992–94 hän opiskeli valtio-oppia Luulajan teknillisessä yliopistossa. Vuosina 1995–98 hän toimi kansanedustajana valtiopäivillä ja vuosina 1992–99 kunnanvaltuutettuna Luulajassa. Vuosina 1999–2004 hän oli ammattiliitto SKTF:n toiminnanjohtaja Luulajassa, ja vuosina 2004–11 koko ammattiliiton puheenjohtaja. Vuosina 2011–19 hän puolestaan toimi ammattiliitto TCO:n puheenjohtajana. Syksyllä 2019 hänet valittiin Ruotsin työmarkkinaministeriksi Stefan Löfvenin johtamaan hallitukseen.\n\nVuonna 2018 hänelle myönnettiin ranskalaisen Ordre National du Mérite -ansioritarikunnan kunniamerkki hänen työstään naisten oikeuksien, sosiaalisen dialogin ja korkeakoulutuksen puolesta.\n\nYksityiselämä\n\nNordmark on naimisissa ja hänellä on kaksi lasta.\n\nLähteet\n\nAiheesta muualla\n\n Eva Nordmark Ruotsin valtiopäivien verkkosivuilla \n Eva Nordmark Ruotsin hallituksen verkkosivuilla \n\nVuonna 1971 syntyneet\nRuotsin sosiaalidemokraattisen työväenpuolueen poliitikot\nRuotsin ministerit\nElävät henkilöt"}
{"id": "1376917", "url": "https://fi.wikipedia.org/wiki/Fergal%20O%E2%80%99Brien", "title": "Fergal O’Brien", "text": "Fergal O’Brien (s. 8. maaliskuuta 1972 Dublin, Irlanti) on irlantilainen snooker-ammattilainen. Hän aloitti ammattiuransa jo vuonna 1991, ja voitti vuonna 1999 British Openin, jossa hän kukisti Anthony Hamiltonin erin 9–7.\n\nLähteet \n Fergal O'Brien WorldSnooker.com \n\nIrlantilaiset snookerpelaajat\nVuonna 1972 syntyneet\nElävät henkilöt"}
{"id": "890608", "url": "https://fi.wikipedia.org/wiki/Laura%20Bailey", "title": "Laura Bailey", "text": "Laura Dawn Bailey (s. 28. toukokuuta 1981 Biloxi, Mississippi) on yhdysvaltalainen ääninäyttelijä ja ääniohjaaja. Hänet tunnetaan työstään englanniksi dubattujen animen parissa. Bailey tunnetaan parhaiten Fruits Basketista Hän on toiminut myös Lustin äänenä Fullmetal Alchemistissa ja huomioitiin American Anime ehdokkuudella Sana Kuratan roolista animesarjassa Kodomo no omocha.\n\nUra\nBailey aloitti ääninäyttelemisen vuonna 2001 tehtyään sivuääniä Dragon Ballin toiselle tuotantokaudelle Tournament Sagaan. Samana vuonna hän sai ensimmäisen pääroolinsa yhdessä Eric Valen kanssa 26-osaisessa Blue Gender -animesarjassa. Bailey teki myös vierasroolin televisiosarjassa Walker, Texasista. Sittemmin hän on työskennellyt pääosin Funimationin dubbaamissa animesarjoissa ja ollut sen myötä mukana useissa Dragon Ball -projekteissa, kuten Dragon Ball Z: Broly – The Legendary Super Saiyan, Dragon Ball Z: Broly Second Coming, Dragon Ball Z: Bio-Broly, Dragon Ball Z: Fusion Reborn, Dragon Ball Z: Budokai 2 ja Dragon Ball: Raging Blast. Hänet palkittiin kuukauden ääninäyttelijäksi ADR-palkinnolla vuonna 2003 sarjasta Fruits Basket.\n\nVuodesta 2002 lähtien Bailey on tehnyt äänirooleja myös videopeleihin, kuten BloodRayne, Dragon Ball Z: Sagas, Shin Megami Tensei: Persona 4, World of Warcraft: Wrath of the Lich King, Final Fantasy XIII ja Star Wars: The Old Republic. Näiden ohella Bailey on ollut myös mukana Street Fighter -projekteissa Chun-Lin äänenä Street Fighter IV:ssä, Super Street Fighter IV:ssä ja Street Fighter IV: The Ties That Bindissa.\n\nYksityiselämä\nBailey on ollut kihloissa Travis Willinghamin kanssa marraskuusta 2010 lähtien. Vuonna 2011 he menivät naimisiin. Heille syntyi Ronin-niminen poika kesäkuussa 2018.\n\nRoolit\n\nLähteet\n\nYhdysvaltalaiset ääninäyttelijät\nVideopelien ääninäyttelijät\nÄäniohjaajat\nVuonna 1981 syntyneet\nElävät henkilöt"}
{"id": "1527408", "url": "https://fi.wikipedia.org/wiki/Toronto%20Defiant", "title": "Toronto Defiant", "text": "Toronto Defiant on kanadalainen elektronisen urheilun Overwatch-ammattilaisjoukkue, joka kilpailee Overwatch Leaguen (OWL) Atlantin divisioonassa. Seura perustettiin syyskuussa 2018 ja se on kotoisin Torontosta. Se on toinen kahdesta OWL:n kanadalaisjoukkueesta Vancouver Titansin ohella. Toronto Defiant pelasi ensimmäisen OWL-kautensa vuonna 2019. Seuran omistaa OverActive Media Group ja sitä hallinnoi e-urheiluorganisaatio Splyce.\n\nLähteet\n\nAiheesta muualla\n Virallinen sivusto \n\nOverwatch League -joukkueet\nKanadalaiset urheiluseurat\nToronton urheilu"}
{"id": "1742174", "url": "https://fi.wikipedia.org/wiki/Johan%20Skipnes", "title": "Johan Skipnes", "text": "Johan Skipnes (18. joulukuuta 1909 Aure – 12. maaliskuuta 2005) oli norjalainen kristillisen kansanpuolueen poliitikko. Hän toimi Norjan kunta- ja työministerinä 1972–1973. Vuosina 1962–1965 sekä 1971–1973 hän oli Molden pormestari.\n\nLähteet\n\nAiheesta muualla\n Johan Skipnes Norjan suurkäräjien verkkosivuilla \n\nNorjan työministerit\nNorjan pormestarit\nMolde\nVuonna 1909 syntyneet\nVuonna 2005 kuolleet"}
{"id": "1456724", "url": "https://fi.wikipedia.org/wiki/Sanremon%20ralli%201975", "title": "Sanremon ralli 1975", "text": "Sanremon ralli 1975 oli MM-rallikauden 1975 8. osakilpailu, joka ajettiin pääosin kestopäällysteellä. Rallin kilpailukeskuksena toimi Sanremon kaupunki Italiassa. Kilpailu ajettiin 1. lokakuuta – 4. lokakuuta välisenä aikana. Kilpailu oli järjestyksessään 17. Sanremon ralli.\n\nRallin voittoon ajoi ruotsalaispari Björn Waldegård & Hans Thorszelius ajokkinaan Lancia Stratos. Toiseksi sijoittui italialaispari Maurizio Verini & Francesco Rossetti Fiat 124 Abarth Rallyella. Kolmanneksi ajoivat ranskalaiset Jean-Luc Thérier & Michel Vial Alpine A110:lla.\n\nSuomalaisia kisaan starttasi neljä kuljettajaa: Markku Alén, Timo Mäkinen, Rauno Aaltonen ja Simo Lampinen, mutta he joutuivat keskeyttämään kilpailun.\n\nTulokset \nLähde:\n\nLähteet\n\nAiheesta muualla \n Rally-Maps.com\n\nSanremon ralli\nMM-rallikausi 1975"}
{"id": "348817", "url": "https://fi.wikipedia.org/wiki/Canossa", "title": "Canossa", "text": "Canossa on kunta ja linnakaupunki Italiassa Emilia-Romagnan alueella Reggio Emilian maakunnassa. Canossassa on noin 3 800 (2015) asukasta, mutta siellä käy vuosittain yli 30 000 matkailijaa.\n\nCanossan matka \nCanossa tunnetaan paikkana, jossa keisari Henrik IV nöyrtyi vuonna 1077. Hän seisoi kolme päivää lumisateessa paljain päin saadakseen paavi Pyhä Gregorius VII:n päästämään hänet pannasta. Tämän tapahtuman muistoksi puhutaan Canossan matkasta, kun tarkoitetaan vastentahtoista nöyrtymistä ylivoimaisen kilpailijan edessä, etenkin politiikassa.\n\nNähtävyyksiä \nSen merkittävimpiin nähtävyyksiin kuuluvat Toscanan kreivitär Matildan linnan rauniot. Linna rakennettiin 900-luvulla, ja se tuhoutui 1200-luvulla.\n\nLähteet\n\nAiheesta muualla \n\nEmilia-Romagnan kaupungit\nReggio Emilian maakunnan kunnat"}
{"id": "1167883", "url": "https://fi.wikipedia.org/wiki/Pikkuluura", "title": "Pikkuluura", "text": "Pikkuluura (Grallaria rufula) on luurien heimoon kuuluva varpuslintu.\n\nLevinneisyys\nPikkuluuraa tavataan Boliviassa, Ecuadorissa, Kolumbiassa, Perussa ja Venezuelassa. Lajia on kuvattu yleiseksi, ja sen kannankehitys on vakaa. Se on luokiteltu elinvoimaiseksi.\n\nLähteet\n\nLuurat"}
{"id": "442527", "url": "https://fi.wikipedia.org/wiki/LDS", "title": "LDS", "text": "LDS oli eteläafrikkalainen Formula 1 -talli, jonka perustajana toimi Doug Serrurier. LDS osallistui viiteen Etelä-Afrikan Grand Prix'hin vuosina 1962–1963, 1965 ja 1967–1968. Tallin parhaaksi sijoitukseksi kilpailussa jäi Doug Serrurierin 11. sija Etelä-Afrikan Grand Prix'ssä 1963, eikä talli saavuttanut ikinä yhtään MM-pistettä. LDS nimi muodostuu perustajan koko nimen ensimmäisistä kirjaimista: Louis Douglas Serrurier.\n\nTulokset kilpailuittain\n\nLähteet\n\nEteläafrikkalaiset Formula 1 -tallit\nFormula 1 -valmistajat"}
{"id": "104225", "url": "https://fi.wikipedia.org/wiki/Selk%C3%A4uinti", "title": "Selkäuinti", "text": "Selkäuinnilla tarkoitetaan yhtä tavallisimmista uintitekniikoista ja se on myös kilpailulaji. Selkäuintia opetetaan jo uimakouluissa, koska se on kevyt uintitapa.\n\nPerustekniikka\n\nSelkää uidaan selällään. Vauhti tuotetaan käsivedoilla ja jalkapotkuilla. Vedon alkuvaiheessa vartalo kiertyy niin, että vetävän käden puoleinen kylki on lähestulkoon pohjaa kohti. Alkuvedon jälkeen käsi viedään koukkuun vartalon vierelle ja tehdään lopputyöntö. Lopuksi käsi palautetaan pinnan yläpuolella taas suoraksi alkuvetoa varten.\n\nSelkäuinti kilpailulajina\n\nSelkäuintisuoritus aloitetaan muista uinnin kilpailulajeista poiketen vedestä. Veteen siirrytään lähettäjän komennolla, minkä jälkeen uimarit asettuvat lähtöasentoon.  Lähtökorokkeen alareunassa on kahva, josta uimarit kannattelevat itseään. Selkäuinnin lähdössä käytetään yleensä lähtötelinettä, joka kiinnitetään lähtökorokkeeseen. Lähtötelineessä on veteen laitettava muovinen osa, joka helpottaa selkäuinnin lähtöä. Telineen veteen laitettava osassa on nystyröity pinta, joka estää muun muassa liukastumisen. Uimari saa kuitenkin itse päättää, haluaako hän käyttää lähtötelinettä vai ei. Uusimman sääntöuudistuksen mukaan jalkaterien ei tarvitse olla veden alla, kuten entiset säännöt määräsivät. Lähdön tapahtuessa uimarit ponnistavat veden pinnan yläpuolelta liukuun. Liu'ussa käytetään yleensä delfiinipotkua. Uimarit voivat hakea potkuun lisätehoa kääntymällä liu'ussa kyljelleen, mutta yli 90 asteen poikkeama uintiasennosta johtaa hylkäykseen. \n\nUimarin on pysyttävä suorituksen aikana selällään lukuun ottamatta käännöstä. Käännöstekniikkaa koskevia sääntöjä on viime vuosina uudistettu, mikä on ajoittain johtanut runsaisiin hylkäyksiin etenkin pienemmissä kilpailuissa. Nykyään käytännössä kaikki uimarit kääntyvät hieman ennen päätyä vatsalleen ja tekevät vapaauinnista tutun volttikäännöksen sillä poikkeuksella, että käännöksen jälkeen ei kierrytä vatsalleen.\n\nSelkäuinnissa kilpaillaan 50, 100 ja 200 metrin matkoilla. Sekauintiviesteissä selkäuinti uidaan ensimmäisenä osuutena. Henkilökohtaisessa sekauinnissa selkäuinti uidaan toisena perhosuintiosuuden jälkeen. Selkäuinnissa käytetään lähes samaa tekniikkaa kuin krooliuinnissa.\n\nMenestyneitä selkäuimareita\n\nUnkarin Krisztina Egerszegi voitti yhteensä viisi olympiakultaa, joista neljä selkäuintimatkoilla. Hän voitti 200 metrin selkäuinnin kolmissa peräkkäisissa olympialaisissa. Yhdysvaltain Aaron Peirsol pitää hallussaan miesten 100 ja 200 metrin selkäuinnin maailmanennätyksiä. Hän voitti näillä matkoilla yhteensä kolme olympiakultaa ja seitsemän pitkien ratojen maailmanmestaruutta.\n\nSuomalaisista uimareista paremmin sekauimarina tunnettu Jani Sievinen on kahdesti voittanut 50 metrin selkäuinnin Euroopan lyhyiden ratojen mestaruuden. Anu Koivisto on myös EM-mitalisti.\n\nLähteet\n\nAiheesta muualla \n\nUintitekniikka"}
{"id": "1447951", "url": "https://fi.wikipedia.org/wiki/Suzanne%20Romaine", "title": "Suzanne Romaine", "text": "Suzanne Romaine (s. 1951) on yhdysvaltalainen kielitieteilijä, jonka tutkimusalaa ovat kielihistoria ja sosiolingvistiikka. Hän oli vuosina 1984–2014 Oxfordin yliopiston englannin kielen Merton-professuurin haltija.\n\nTausta ja ura \nRomaine on suorittanut A.B.-tutkinnon arvosanoin magna cum laude saksan kielessä ja lingvistiikassa 1973 Bryn Mawr Collegessa. Sen jälkeen hän suoritti 1975 M.A.-tutkinnon s fonetiikassa ja lingvistiikassa Skotlannissa Edinburghin yliopistossa ja Ph.D lingvistiikassa Birminghamin yliopistossa 1981.\n\nRomaine on ollut vuodesta 1984 Oxfordin yliopiston Merton-professuurin haltija. Hän sai vuonna 1998 kunniatohtorin arvon Norjasta Tromssan yliopistosta in ja 1999 Ruotsista Uppsalan yliopistosta. Hänet kutsuttiin vuonna 2010 Suomalaisen tiedeakatemian jäseneksi..\n\nTutkimus \nRomainen tutkimus on kohdistunut pääasiassa kielihistoriaan ja sosiolingvistiikkaan ja erityisesti monikielisyyden, kielellisen moninaisuuden, kielenmuuttamisen, kielen omaksumisen ja kielikontaktin ongelmiin. Muita hänen kiinnostuksensa kohteita ovat korpuslingvistiikka, kieli ja sukupuoli, lukuja kirjoitustaito, kaksikielinen ja kielikylpyopetus. Hän on tehnyt kenttätyötä Skotlannissa työväenluokasta peräisin olevien koululaisten kielestä, Englannissa asuvien punjabin puhujien kaksikielisyyden ja kielen kadottamisen malleista, Papua-Uusi-Guineassa maaseudun ja kaupungin koululaisten kielestä ja myös Hawaijilla.\n\nRomainen monografia Socio-historical Linguistics; Its Status and Methodology (1982), korreloi ulkoisten tekijöiden aiheuttamien lingvististen muunnelmien kanssa joita on löydetty historiallisesta datasta, ja sitä pidetään sosiolingvistiikan alatieteenalan alkuna tai perustana.\n\nJulkaisut \n Socio-historical Linguistics; Its Status and Methodology Cambridge: Cambridge University Press, 1982\n The Language of Children and Adolescents; The acquisition of communicative competence Oxford: Blackwell, 1984\n Pidgin and Creole Languages London: Longman, 1988\n Bilingualism Oxford: Blackwell, 1989. 2. uud. p. 1995. British Association for Applied Linguistics, vuoden kirja -ehdokas\n Language, Education and Development; Urban and Rural Tok Pisin in Papua New Guinea Oxford: Oxford University Press, 1992\n Language in Society. An Introduction to Sociolinguistics Oxford: Oxford University Press, 1994. 2. uud. p. 2000.\n Communicating Gender Mahwah,NJ: Lawrence Erlbaum, 1999\n (Daniel Nettlen kanssa) Vanishing Voices; The Extinction of the World's Languages New York: Oxford University Press, 2000. (British Association for Applied Linguistics  vuoden kirja -palkinto 2001.\n\nLähteet \n\nVuonna 1951 syntyneet\nElävät henkilöt\nYhdysvaltalaiset kielitieteilijät\nYhdysvaltalaiset professorit"}
{"id": "704660", "url": "https://fi.wikipedia.org/wiki/Laura%20Flessel", "title": "Laura Flessel", "text": "Laura Flessel-Colovic (6. marraskuuta 1971 Petit-Bourg, Guadeloupe) on ranskalainen poliitikko ja kalpamiekkailija. Hän on urheiluministeri Édouard Philippen toisessa hallituksessa. Se on hänen toinen peräkkäinen hallituksensa. Hän oli myös ensimmäisessä hallituksessa.\n\nFlessel-Colovic on naimisissa ranskalaisen toimittajan kanssa, ja hänellä on yksi lapsi. Hän on työskennellyt matkatoimistossa.\n\nUrheilu-ura\nFlessel on ollut kalpamiekkailija ja lajin olympiakultamitalisti yksilö- ja joukkuekalvassa vuoden 1996 olympialaisista. Flessel-Colovic on 171 cm pitkä ja edustaa Levallois Sporting Club -seuraa. Flessel-Colovic oli naisten kalvan ensimmäinen olympiakultamitalisti, sillä laji tuli kilpailujen ohjelmaan vasta vuoden 1996 kisoissa. Flessel-Colovic on voittanut yhteensä viisi olympiamitalia kolmista olympialaisista.\n\nFlessel-Colovic muutti Guadeloupesta Ranskaan vuonna 1990 saadakseen parempia harjoitusvastustajia. Ensimmäisenä Ranskan-vuotenaan hän voitti maan juniorimestaruuden. Olympiamitalien lisäksi hän on voittanut myös henkilökohtaisen maailmanmestaruuden vuosina 1998 ja 1999.\n\nLähteet\n\nAiheesta muualla \n kotisivut\n\nRanskan ministerit\nRanskalaiset miekkailijat\nRanskalaiset olympiavoittajat\nVuonna 1971 syntyneet\nElävät henkilöt\nRanskalaiset urheiluvalmentajat"}
{"id": "448181", "url": "https://fi.wikipedia.org/wiki/Thomas%20Eriksson%20%28hiiht%C3%A4j%C3%A4%29", "title": "Thomas Eriksson (hiihtäjä)", "text": "Thomas Eriksson (s. 7. lokakuuta 1959) on ruotsalainen maastohiihtäjä ja maailmanmestari.\n\nEriksson voitti 30 kilometrin maailmanmestaruuden Oslon MM-kilpailuissa 1982 ennen Lars-Erik Erikseniä ja Bill Kochia. Seefeldin MM-kisoissa 1985 hän hiihti kolmannen osuuden Ruotsin viestijoukkueessa, joka sai pronssia. Joukkueeseen kuuluivat hänen lisäkseen Erik Östlund, Thomas Wassberg ja Gunde Svan. Erikssonin viimeinen arvokisamitali oli viestihopea Val di Fiemmen MM-kilpailuissa 1991. Avausosuuden hiihtäneen Erikssonin lisäksi joukkueeseen kuuluivat Christer Majbäck, Svan ja Torgny Mogren.\n\nEriksson sijoittui Oberstdorfin MM-kilpailuissa 1987 30 kilometrin perinteisen hiihtotavan kilpailussa yhdenneksitoista. Lahden MM-hiihdoissa 1989 hän oli 15 kilometrin perinteisen tyylin kilpailussa viides ja 50 kilometrin vapaan hiihtotavan kisassa kahdeksas. Val di Fiemmen perinteisellä 10 kilometrillä hän sijoittui seitsemänneksi.\n\nMaailmancupin osakilpailuissa Eriksson sijoittui neljä kertaa kolmen parhaan joukkoon; kaikki perinteisen hiihtotavan kilpailuissa. Hän oli toinen Falunin 30 kilometrillä maaliskuussa 1986, voitti Davosin 30 kilometriä joulukuussa 1987, oli kolmas Oslon 50 kilometrillä maaliskuussa 1987 sekä kolmas Davosin 15 kilometrillä joulukuussa 1990.\n\nLähteet \nThomas Eriksson FIS:n tietokannassa\n\nViitteet \n\nRuotsalaiset maastohiihtäjät\nVuonna 1959 syntyneet\nElävät henkilöt"}
{"id": "812372", "url": "https://fi.wikipedia.org/wiki/Ville%20Ropponen", "title": "Ville Ropponen", "text": "Ville Ropponen (s. 1977 Espoo) on suomalainen kirjailija, toimittaja, kriitikko ja kääntäjä. Hänen tuotantoonsa kuuluu esseeteoksia, tietokirjoja, artikkeleita, reportaaseja ja kirjallisuuskritiikkiä. Hän on julkaissut myös yhden runokokoelman sekä novelleja Parnassossa, Nuori Voima -lehdessä ja kirjallisuusantologioissa.\n\nElämä ja ura\nRopponen on valmistunut filosofian maisteriksi ja opiskellut kirjoittamista Oriveden Opistossa ja Jyväskylän yliopistossa. Vapaana toimittajana Ropponen on avustanut noin 50 suomalaista lehteä (muun muassa Helsingin Sanomia, Kalevaa, Kansan Uutisia, Voimaa, Vihreää Lankaa ja Aamulehteä) sekä tehnyt journalistisia matkoja Venäjälle, Ukrainaan, Kazakstaniin, Baltian maihin, Georgiaan, Armeniaan, Azerbaidžaniin, Yhdysvaltoihin, Irakin Kurdistaniin ja Bangladeshiin. Artikkeleissaan Ropponen on keskittynyt erityisesti kulttuurisiin kysymyksiin, etnisiin vähemmistöihin, ekologiaan ja Euraasian kehitysnäkymiin.\n\nRopposen kaunokirjallinen esikoinen, esseeteos Uralilainen ikkuna, ilmestyi vuonna 2012. Teos oli Helsingin Sanomien kirjallisuuspalkintoehdokas samana vuonna. Teos on käännetty tšekiksi. Ropposen ja  Ville-Juhani Sutisen kirjoittama tietokirja Luiden tie: Gulagin jäljillä oli Tieto-Finlandia-palkintoehdokas 2019. Teos sai kunniamaininnan matkalehti Mondon Vuoden matkakirja 2019 -kilpailussa. Teoksen julkaisi venäjäksi Venäjän suurin kustantamo Eksmo nimellä Doroga na kostjah (2021). \n\nRopponen on kirjoittanut kirjallisuuskritiikkiä ja esseitä Parnassoon, Nuoreen Voimaan ja Kiiltomato.net-verkkolehteen sekä useisiin sanomalehtiin. Hän on kääntänyt runoja ja proosaa kulttuurilehtiin. Ropponen oli runousjärjestö Nihil Interitin sihteerinä vuosina 2002–2003. Kirjailija- ja taiteilijayhdistys Kiila ry:n puheenjohtajana hän toimi vuosina 2007–2010. Hän oli tuottamassa poikkitaiteellista Kiila-klubia vuosina 2007–2016. Kansainvälistä runokiertue ja -antologiahanketta Bjarmia & Beowulf hän oli tuottamassa 2013–2014. Runokiertue oli mainittuina vuosina osa Turun runoviikkoja. Ropponen kirjoittaa entisen Neuvostoliiton maihin sekä kirjallisuuteen keskittynyttä nettiblogia Kabaree Kulkukoira.\n\nTeokset\n\nEsseeteokset\n\nRunokokoelmat\n\nTietokirjat\n\nToimitetut teokset\n\nTekstejä teoksissa \n Parasta katseluaikaa, WSOY 2020, ISBN 978-951-0-45282-0.\nKatseita maailmaan. Esseeantologia (toimittaneet Hilkka Lamberg, Satu Grünthal). Laatusana Oy 2015, ISBN 978-951-9062-79-2.\nGranta 5: Venäjä. Otava 2015. ISBN 978-951-1-29116-9.\nKenen aika? – esseitä venäläisestä nykykirjallisuudesta, Avain 2012, ISBN 978-951-692-876-3.\nVolgan mutkasta Siperiaan/From the Volga to Siberia, Suomalaisen Kirjallisuuden Seura 2012, ISBN 978-952-222-345-6.\nRaivoa ja lamaannusta. Kiilan albumi 2010, Teos 2010, ISBN 978-951-8512-98-4.\nUusi Atlantis. Puheenvuoroja Euroopan utopioista ja dystopioista, Savukeidas 2009, ISBN 978-952-5500-42-4.\nUhmaa ja unelmia. Kiilan albumi 2005, Like 2005. ISBN 952-471-661-5.\nMotmot: Elävien runoilijoiden klubin vuosikirja 2003, WSOY 2004, ISBN 951-0-28876-4.\n\nMuita\n Ropponen, Ville (toim.): Hyöky ( 2017) ja Verso (2018), Voima-lehden välissä ilmestyneet, yhdessä Kalle Niinikankaan kanssa toimitetut Kiilan lehtiset jatkoivat vuonna 1937 alkanutta Kiilan albumien perinnettä.\nRopponen, Ville (toim.): Kirjallisuus terottajan työpöydällä, Kiila ry:n verkkosivuilla vuonna 2007 ilmestynyt nuorten kirjailijoiden yhteiskunnallinen kirjoitussarja.\n\nSuomennoksia\n\nLähteet\n\nAiheesta muualla  \n Ville Ropponen Kirjasampo.fi-sivustolla\n Ropposen Kabaree Kulkukoira -blogi\n\nSuomalaiset kirjailijat\nSuomalaiset kirjallisuuskriitikot\nSuomalaiset toimittajat\nVuonna 1977 syntyneet\nElävät henkilöt"}
{"id": "996711", "url": "https://fi.wikipedia.org/wiki/Liikkalan%20linnake", "title": "Liikkalan linnake", "text": "Liikkalan linnake on osa kenraali Aleksandr Suvorovin suunnittelemaa ja rakennuttamaa Kaakkois-Suomen linnoitusjärjestelmää, joka sijaitsee Haminasta Kouvolaan johtavan vanhan maantien varrella.\n\nTaustaa \nLiikkalan kylä liitettiin Turun rauhassa 1743 Venäjään. Rajajoelle oli matkaa vain noin 10 kilometriä. Alueella käytiin useita kiivaita taisteluita Kustaa III:n sodassa. Sodasta saatujen kokemusten perusteella venäläiset päättivät rakentaa linnakkeen suojaamaan rajaa ja sen kulkureittejä sekä estämään mahdolliset hyökkäykset Haminaan ja edelleen Pietaria kohti. Linnoitustöitä johtanut Suvorov arvio linnakkeen rakentamisen maksavan 1661 ruplaa, 65 kopeekkaa. Rakennustyöt käynnistyivät alkukesästä 1791. Rakennustöitä johtamaan määrättiin aluksi insinööri-everstiluutnantti Semjon Lavrov. Rakennustyömaalla oli enimmillään lähes 800 sotilasta. Paikalliset talonpojat joutuivat antamaan rakennustarvikkeita sekä hevosiaan linnoitustöihin.\n\nVaruskunta \nVuonna 1792 linnakkeessa majaili 53-miehinen varuskunta. Varuskunnassa majaili myös rajaseutua ratsain valvoneita kasakoita. Eräissä venäläisissä asiakirjoissa mainitaan, että uskottavan puolustuksen saavuttamiseksi varustuksen tulisi käsittää 30 tykkiä miehistöineen sekä kaksi komppaniaa jalkaväkeä. Todellisuudessa linnakkeesta löytyi vain kahdeksan valurautaista tykkiä, joiden määrää lisättiin myöhemmin kuudella.\n\nLinnake \nLinnake koostuu kahdesta kulmalinnakkeesta sekä neljästä puolibastionista. Koska linnake oli pieni, osa kasarmirakennuksista keittiöineen sijaitsi parin kilometrin päässä keskuslinnakkeesta.\n\nKeskuslinnake \nKeskuslinnake on tähdenmuotoinen puolustusvalli, jossa on parikymmentä ampumalovea. Pituutta sillä on 93 metriä ja leveyttä 88 metriä. Kaltevat eskarpit on tehty kivestä ja kahden puolibastionin eskarpeissa on hyödynnetty louhittua kalliota. Sisäänkäynnin edessä on suojana poikkivalli. Keskuslinnakkeessa on ollut kasarmirakennus, ruutikellari, ammusvarasto sekä kellari.\n\nUlkovarustukset \nPäävallia kiertää noin 2–3 metriä leveä vallihauta sekä vastavalli. Yhdessä vallihaudoista on sijainnut kaivo. Lounaissivulla on sijainnut kulmalinnake. Luoteissivulla on ollut kolmionmuotoinen ravelli.\n\nRedutti ja yhdyskäytävät \nKivestä ja osittain kalliota hyväksi käyttäen linnakkeen koillispuolelle on rakennettu redutti. Sen eskarppimuurit ovat olleet noin 1,6 metriä korkeat ja puolustusvallit 6-8 metriä leveät sekä 1–2 metriä korkeat. Redutin sisällä on ollut vartiorakennus. Keskuslinnakkeen ja redutin välille oli rakennettu 150 metriä pitkä yhdyskäytävä. Sen keskivaiheilla oli pieni kulmalinnake, jonka vierellä neljä traverssia.\n\nLinnake nykyään \nMuseovirasto aloitti linnakkeen inventoinnin 1967. Sitä ei ole koskaan korjattu ja arkeologiset kaivaukset ovat rajoittuneet pieniin koekuoppiin. Tutkimuskohteena linnake on herättänyt museovirastossa mielenkiintoa, sillä Järvitaipaleen linnakkeen kanssa ne ovat ainoat koskemattomina meidän päiviimme asti säilyneet 1700-luvun rajalinnoitukset.\n\nLähteet \n https://fortforum.org/page/liikkala.html \n http://www3.lappeenranta.fi/museot/verkkonayttelyt/Suvorov/pages/Generalissimus_Aleksandr_Suvorov-1.pdf \n \n http://kulttuuriymparisto.nba.fi/netsovellus/rekisteriportaali/mjhanke/read/asp/hae_liite.aspx?id=114024&ttyyppi=pdf&kunta_id=286\n\nKouvolan rakennukset ja rakennelmat\nSuomen linnoitukset\nSippola\nKymenlaakson historia\nVenäjän sotahistoria\nRuotsin sotahistoria\nKymenlaakson nähtävyydet\nSuomen 1700-luvulla rakennetut rakennukset ja rakennelmat"}
{"id": "1014347", "url": "https://fi.wikipedia.org/wiki/1/2%20%28lehti%29", "title": "1/2 (lehti)", "text": "1/2 (Puolilehti) oli suomalainen kuvataiteeseen keskittyvä valtakunnallinen taidelehti, jota julkaisi tamperelainen Rajataide ry. Lehti perustettiin vuonna 2009 ja se lakkasi ilmestymästä vuoden 2016 lopussa.\n\nLehden päätoimittaja vaihtui vuosittain, millä pyrittiin näkökulmien monipuolisuuteen. Lehti sai vuonna 2012 Kulttuurilehtien laatupalkinnon.\n\nPuolilehti oli 1/2-lehden verkkoversio, joka toimi enemmän foorumina kuin paperilehden näköislehtenä. Verkkolehden ensimmäiset osat avautuivat joulukussa 2013, muita artikkeita alettiin julkaita 2014. Verkkolehteä päätoimitti Raisa Jäntti.\n\nVapaaehtoisvoimin tehdyssä lehdessä suuri osa kirjoittajista oli taiteilijoita ja rajataidelaisia. Pyrkimyksenä oli tuoda esiin kuvataidetta ja tapahtumia eri puolilta Suomea. Lehteä kommentoitiin usein rosoiseksi ja moniääniseksi. Artikkelien taso vaihteli, mutta kokonaisuus oli epämuodollinen ja kuvataidekirjoittamisen katveita esille tuova.\n\nLähteet\n Lehden mediakortti\n 1/2 -lehti (kultti.net) \n Elina Hakola: Taas uusi taidelehti. Markkinointi & Mainonta 5.6.2009\n\nViitteet\n\nSuomalaiset taidelehdet\nTampereen media\nTampereen kuvataide"}
{"id": "1004011", "url": "https://fi.wikipedia.org/wiki/Karvoun%C3%A1des", "title": "Karvounádes", "text": "Karvounádes () on Kreikan kylä, joka sijaitsee Kytheran saarella ja kuuluu Kytheran kuntaan, Saarten alueyksikköön ja Attikan alueeseen. Kylän väkiluku on 119 (vuonna 2011).\n\nKarvounádes sijaitsee Kytheran keskiosassa. Se muodostaa laajemman kyläyhdyskunnan (Τοπική Κοινότητα Καρβουνάδων, Topikí Koinótita Karvounádon), johon kuuluvat varsinaisen Karvounádeen kylän lisäksi Ágios Ilías, Alexandrádes, Keramotó, Pitsiniánika ja Stathiánika. Koko yhdyskunnan väkiluku on 324.\n\nKarvounádes on yksi saaren vanhimmista kylistä. Kylän nähtävyyksiin kuuluu Pyhän Georgioksen kirkko, jossa on taivaansininen kupoli. Karvounádeksen keskusaukiolla on kauppoja, leipomo sekä supermarket. Kylässä on myös saaren toinen apteekki. Enemmistö asukkaista saa elantonsa maataloudesta.\n\nLähteet\n\nAiheesta muualla \n\n Kuva kylän kirkosta \n\nKytheran kylät"}
{"id": "1534243", "url": "https://fi.wikipedia.org/wiki/Aslak%20Paltto", "title": "Aslak Paltto", "text": "Aslak Paltto (Hánno Heaika Ásllat) on Yleisradion saamenkielisen toimituksen toimittaja.\n\nPaltto on suorittanut alkuperäiskansojen journalismiohjelman maisterin tutkinnon (Sámi journalistihka mastergráda álgoálbmot perspektiivvas) Saamelaisessa korkeakoulussa Koutokeinossa.\n\nPaltto on Poromiehen silmin -dokumentin tekijä.\n\nLähteet \n\nYlen toimittajat\nSaamelaiset henkilöt\nSyntymävuosi puuttuu\nElävät henkilöt"}
{"id": "1401834", "url": "https://fi.wikipedia.org/wiki/Yank%20Crime", "title": "Yank Crime", "text": "\n\nYank Crime on kalifornialaisen post-hardcore bändin toinen ja viimeinen albumi, jonka julkaisi Interscope Records vuonna 1994. Albumin kansikuvan piirsi bändin laulaja/kitaristi Rick Froberg. Bändi piti kiertueen julkaisun jälkeen, jonka jälkeen bändi lopetti toimintansa.\n\nAlbumia pidetään merkittävänä emo-albumina ja siinä on vaikutteita math rockista.\n\nKappaleet\n\nArvostelut \n\n Pitchfork: 9/10\n\nLähteet \n\nVuoden 1994 albumit\nYhdysvaltalaiset post-hardcore-albumit\nEmo-albumit"}
{"id": "1050099", "url": "https://fi.wikipedia.org/wiki/Varjojen%20kaupungit", "title": "Varjojen kaupungit", "text": "Varjojen kaupungit () on Cassandra Claren kirjoittama kuusiosainen fantasiakirjasarja, joka ilmestyi alkukielellään englanniksi vuosina 2007–2014. Suomeksi se julkaistiin Terhi Leskisen kääntämänä ja Otavan kustantamana 2009–2014. Se kertoo 15-vuotiaasta Clary Fraysta, joka saa selville varjomaailmasta todistaesssan murhaa.\n\nTaustaa\nCassandra Clare kertoo saanneensa innoituksen Varjojen kaupungit -sarjaan ystävänsä tatuointiliikkeessä. Liikkeen kattoon oli maalattu työntekijöiden risteäviä jalanjälkiä, ja Claren mielestä jalanjäljet näyttivät siltä kuin liikkeessä olisi käyty taistelu. Tästä hän keksi myös demonienmetsästäjät, jotka käyttäisivät riimuja loihtimiseen.\n\nVarjojen kaupungit koostuu kahdesta trilogiasta. Alun perin Varjojen kaupunkien oli tarkoitus olla trilogia, mutta Clare päätti kirjoittaa tarinalle jatkoa vielä kolmen kirjan verran. Ensimmäisen teemana on kirjan sankarin matka alamaailmaan. Ensimmäisen kirjan teemana on laskeutuminen, toisen alamaailma tai helvetti ja kolmannen ylösnousu. Toisen trilogian teemoina ovat puolestaan houkutus, lankeemus ja lunastus.\n\nRomaanit \n Luukaupunki (City of Bones)\n Tuhkakaupunki (City of Ashes)\n Lasikaupunki (City of Glass)\n Langenneiden enkelten kaupunki (City of Fallen Angels)\n Kadotettujen sielujen kaupunki (City of Lost Souls) \n Taivaallisen tulen kaupunki (City of Heavenly Fire)\n\nSarjan juoni\nEnsimmäiset kolme kirjaa kertovat 15-16-vuotiaasta newyorkilaisesta Clarissa \"Clary\" Fraysta, joka kokee olevansa tavallinen nuori tyttö, joka elää Brooklynissa taiteilijaäitinsä kanssa. Eräänä iltana Clary menee parhaan ystävänsä Simonin kanssa Pandemonium-nimiseen yökerhoon ja näkee teini-ikäisen pojan tulevan surmatuksi. Outoa tilanteessa on, että kukaan muu kuin Clary ei näe surmaajaa, kultatukkaista Jacea ja Jacen seuralaisia. Seuraavana päivänä Clary tapaa jälleen Jacen, mutta heidän keskustelunsa keskeytyy, kun Claryn äiti soittaa hätääntyneen puhelun Clarylle ja kieltää tätä tulemasta kotiin. Kun Clary kaikesta huolimatta päätyy kotiovelleen, hänen kotinsa on tuhottu ja äiti kadonnut. Tapahtumien myötä Clary tutustuu Varjometsästäjiin, jotka pitävät yllä järjestystä yliluonnollisten olentojen, haltioiden, velhojen, keijujen, enkelten, vampyyrien ja ihmissusien maailmassa. Jace ja Clary alkavat etsiä Claryn äitiä ja ensimmäistä Kohtalon välinettä, Muutoksen maljaa, jonka joutuminen vääriin käsiin voi olla kohtalokasta. Clary saa tietää lisää itsestään ja äitinsä menneisyydestä sekä merkillisestä Valentinesta, jolla on suuria vaarallisia suunnitelmia. Kolme viimeistä kirjaa kertovat siitä kuinka Clary ja hänen varjometsästäjäystävänsä ja Simon yrittävät pelastaa maailman Claryn hullun veljen Sebastianin kynsistä. He joutuvat tapaamaan muun muassa Lilithin, joka on yksi maailman voimakkaimmista suurdemoneista ja Sebastianin pimennettyjä varjometsästäjiä.\n\nHenkilöt\nClarissa Adele ”Clary” Fray (viitataan myös nimillä Fairchild ja Morgenstern) on kirjasarjan päähenkilö. Clary on Jonathan Morgensternin sisko ja Valentine Morgensternin sekä Jocelyn Frayn tytär. Claryllä on pitkät ja kiharat punaiset hiukset, pisamia sekä kirkkaan vihreät silmät. Claryn paras ystävä kirjasarjassa on Simon Lewis. Clary on taiteilija ja ensimmäisessä kirjassa, Luukaupungissa, hän luulee olevansa maallikko. Myöhemmin kuitenkin selviää, että hän on varjometsästäjä. Claryllä on kyky lukea muinaisia, enkelten käyttämiä riimuja sekä kyky luoda täysin uusia riimuja. Tämä kyky johtuu ylimääräisestä enkelin verestä, jota hänen isänsä Valentine antoi Clarylle kun hän oli vielä äitinsä kohdussa. \nJonathan Christopher ”Jace” Herondale (viitataan myös nimillä Wayland, Morgenstern ja Lightwood) on komea ja ylimielinen varjometsästäjä. Hän on yksi parhaista nefilitaistelijoista ja hän puolustaa perhettään epäröimättä. Hänellä on vaaleat hiukset ja kultaiset silmät. Jacen biologiset vanhemmat ovat Stephen ja Céline Herondale, mutta he kumpikin kuolivat ennen kuin Jace ehti tavata heitä. 10-vuotiaaksi asti Jacen \"isä\" ja huoltaja oli Valentine Morgenstern, joka väitti olevansa Micheal Wayland, kunnes lähetti Jacen asumaan Lightwoodien kanssa. Jace viittaa Isabelleen, Aleciin ja Maxiin sisaruksinaan sekä Maryse ja Robert Lightwoodiin vanhempinaan. Tuhkakaupungissa Jace luulee olevansa Wayland, mutta kirjan loppupuolella Valentine Morgenstern virheellisesti kertoo Jacelle olevansa hänen isänsä. Lasikaupungissa Jace saa tietää, että hänen biologinen isänsä onkin oikeasti Stephen Herondale. Jace käyttää vielä adoptioperheensä sukunimeä, mutta vaihtaa sen Herondaleen, kun hän oppii enemmän isästään. Claryn tavoin Jacella on ylimääräisen enkelin veren aiheuttamia erityisiä voimia. \nSimon Lewis eli Simon Lovelace on Claryn paras ystävä, joka soittaa yhtyeessä. Simon on pitkä ja hoikka, hänellä on ruskeat hiukset ja silmät ja hän käyttää silmälaseja. Tuhkakaupungissa hänestä tulee vampyyri ja myöhemmässä vaiheessa kirjaa päiväkulkija, kun hän juo Jacen verta, Langenneiden enkelten kaupungissa Simon on osana kolmiodraama Maia Robertsin ja Isabelle Lightwoodin kanssa. Simon kuitenkin valitsee Kadotettujen sielujen kaupungissa Isabellen.\nIsabelle Sophia ”Izzy” Lightwood on varjometsästäjä. Häntä kuvaillaan pitkäksi, hoikaksi ja kauniiksi. Hänellä on pitkät mustat hiukset ja niin tummanruskeat silmät, että niitä yleensä kuvaillaan mustiksi.. Häntä pidetään flirttailevana, eikä hän tunnu olevan sitoutunut ihmissuhteisiinsa. Kadotettujen sielujen kaupungissa hän tunnustaa olevansa rakastunut Simoniin ja seuraavassa kirjassa, Taivaallisen tulen kaupunki, he alkavat seurustelemaan. \nAlexander Gideon ”Alec” Lightwood on sisaruksistaan vanhin.  Alec on myös varjometsästäjä. Hänellä on mustat hiukset ja tummansiniset silmät. Häntä kuvaillaan komeaksi, vetäytyväksi, mutta sisaruksistaan huolehtivaksi. Alecin paras ystävä ja ensimmäinen ihastus on Jace. Alec seurustelee Magnus Banen kanssa, kunnes he eroavat Kadotettujen sielujen kaupungissa. Alecin vanhemmat saavat tietää poikansa seurustelevan Magnusin kanssa Lasikaupungissa, kun Alec ja Magnus suutelevat heidän nähden. Kirjan Taivaallisen tulen kaupunki loppussa Magnus ja Alec palaavat yhteen.\nMagnus Bane on Brooklynin noin 400-vuotias päävelho, joka lakkasi fyysisesti vanhenemasta 19-vuotiaana. Hän on pitkä ja hänellä on komeat aasialaiset kasvonpiirteet, mustat hiukset sekä meripihkan ja vihreän väriset kissan silmät. Magnus suosii eksentristä muotia ja glitteriä ja hän järjestää juhlia varjometsästäjille ja alamaailman asukkaille. Jocelyn Fray maksoi Magnusille, jotta tämä poistaisi vuosien ajan Clary Frayn muistoja varjomaailmasta. Alettuaan seurustelemaan Alec Lightwoodin kanssa Magnus kokee ensin velvollisuudekseen auttaa New Yorkin varjometsästäjiä, mutta ystävystyy heidän kanssaan ajan kuluessa.\nMaia Roberts on ihmissusi, joka kuuluu Luken laumaan.\nJordan Kyle on Maian entinen poikaystävä (myöhemmin alkavat seurustella uudelleen). Ihmissusi, Simonin suojelija, Preettoori Lupuksen jäsen.\nLuke Garroway on ihmissusi, entinen varjometsästäjä. Aiempi Valentine Morgensternin paras ystävä. Menee kirjassa Taivaallisen tulen kaupunki naimisiin Jocelyn Frayn kanssa, ja hänestä tulee Claryn isäpuoli.\nJocelyn Fray (Fairchild) on Claryn äiti, entinen varjometsästäjä. Ensimmäinen avioliitto oli Valentinen kanssa, sai hänen kanssaan kaksi lasta, Jonathanin ja Claryn. Pakenee Valentinelta vastasyntyneen Claryn kanssa ja asettuu elämään maallikkona. Menee kirjassa Taivaallisen tulen kaupunki naimisiin Luke Garrowayn kanssa.\nValentine Morgenstern on pahuutta ympärilleen kylvävä varjometsästäjä, jonka Piiri on saanut aikaan merkittävästi tuhoa. Hän on myös Claryn äidin entinen aviomies ja hänestä paljastuu lisää yllätyksiä sarjan edetessä.\nJonathan Morgenstern/Sebastian Verlac on Claryn veli, Valentinen poika.\n\nVastaanotto\nKirjasarja on saanut paljon myönteistä palautetta ja sarjan ensimmäinen osa, Luukaupunki saavutti ilmestyessään kahdeksannen sijan The New York Timesin bestseller-listalla.\nSitä ovat kehuneet myös Locus ja Publishers Weekly.\n\nKirjailija Holly Black kuvasi teosta seuraavasti: ”Upeaa fantasiaa, niin hyvää, että se on vaarallista!”  Kirjasarjan ihailijoihin kuuluu myös nuortenkirjailija Stephenie Meyer.\n\nSovitukset\n\nElokuva\nKirjasarjan ensimmäisestä osasta on tehty elokuussa 2013 ensi-iltansa saanut elokuva Varjojen kaupungit: Luukaupunki, jonka ohjasi Harald Zwart. Clary Frayn roolissa näytteli Lily Collins, Jace Waylandina Jamie Campbell Bower, Simonina Robert Sheehan, Claryn äitinä Lena Headey, Isabellena Jemima West, Alecina Kevin Zegers, Magnuksena Godfrey Gao ja Luke Garrowayna Aidan Turner.\n\nElokuvan piti saada jatkoa, mutta ensimmäisen elokuvan menestys jäi vähäiseksi, joten jatko-osan tuotanto keskeytyi, tuottajien mukaan käsikirjoituksen keskeneräisyyteen.\n\nTelevisiosarja\nKirjasarjasta tehtiin Shadowhunters-televisiosarja. Sarja alkoi Yhdysvalloissa Freeform-nimelle juuri uudelleenbrändätyllä ABC Family -televisiokanavalla 12. tammikuuta 2016. Sarjan kansainväliset esitysoikeudet ovat Netflixillä, joka esittää sarjaa päivää Freeformin jäljessä, toisin sanoen Netflixille tulee joka keskiviikko uusi jakso Shadowhuntereista. Sarjan toinen tuotantokausi alkoi Yhdysvalloissa televisiossa 2. tammikuuta 2016, ja seuraavana päivänä se ilmestyi myös Netflixiin, johon kaudesta tuli joka tiistai uusi jakso. \n\nClary Frayn roolissa on Katherine McNamara, Jace Waylandina Dominic Sherwood, Simonina Alberto Rosende, Isabellena Emeraude Toubia, Alecina Matthew Daddario, Magnuksena Harry Shum Jr. ja Lukena Isaiah Mustafa.\n\nLähteet\n\nAiheesta muualla\nSarjan englanninkieliset kotisivut \nSuomalainen fanisivusto \n\nSeulonnan keskeiset artikkelit"}
{"id": "1015619", "url": "https://fi.wikipedia.org/wiki/Lovere", "title": "Lovere", "text": "Lovere on kunta Iseojärven rannalla Bergamon maakunnassa Italiassa. Sen pinta-ala on 7,9 neliökilometriä. Kunnassa on runsaat 5 000 asukasta.\n\nHistoriaa \nEnsimmäinen tunnettu asutus Loveren alueella oli 300- ja 400-luvuilla ennen ajanlaskun alkua, kun keltit saapuivat alueelle. Myöhemmin roomalaiset valloittivat asutuksen, sillä se oli strategisesti hyvällä paikalla Val Camonica- ja Val Cavallina -laaksojen päässä järven rannalla. Rooman valtakunnan tuhon jälkeen Loverea ovat pitäneet hallussa niin langobardit, frankit, venetsialaiset kuin ranskalaisetkin.\n\nLähteet\n\nAiheesta muualla \n\nBergamon maakunnan kunnat"}
{"id": "1194164", "url": "https://fi.wikipedia.org/wiki/Andrejs%20Kr%C5%ABkli%C5%86%C5%A1", "title": "Andrejs Krūkliņš", "text": "Andrejs Krūkliņš (10. tammikuuta 1891 – 30. marraskuuta 2001) oli latvialainen urheilija. Hän kilpaili vuoden 1912 kesäolympialaisissa Venäjän edustajana. Hän sijoittui viidenneksi 1500 metrin juoksun semifinaalissa karsiutuen finaalista. Hän myös osallistui maratoniin, mutta ei juossut loppuun asti. Krūkliņš kuoli 110-vuotiaana vuonna 2001.\n\nLähteet\n\nLatvialaiset keskimatkojen juoksijat\nLatvialaiset kestävyysjuoksijat\nVuonna 1891 syntyneet\nVuonna 2001 kuolleet\nYli 110-vuotiaiksi eläneet latvialaiset"}
{"id": "1354898", "url": "https://fi.wikipedia.org/wiki/Slovakianajokoira", "title": "Slovakianajokoira", "text": "Slovakianajokoira (slov. Slovenský kopov) on slovakialainen koirarotu. Se kuuluu FCI-roturyhmään 6. Se on metsästyskoira, jota käytetään kotimaassaan petoeläinten ja villisikojen metsästykseen.\n\nUlkonäkö\n\nRotu on väriltään musta punaruskein merkein. Ruumiinrakenne on keskivahva ja vankkaluustoinen. Mittasuhteiltaan se muistuttaa pitkähköä suorakaidetta. Säkäkorkeudeltaan urokset ovat 45–50 cm ja nartut 40–45 cm.\n\nRodun keskikarhea karvapeite on 2–5 cm pitkää, tiheää ja pinnamyötäistä. Pidempää karvaa esiintyy selässä, hännässä ja niskassa. Rodulla on myös tiheä aluskarva.\n\nLuonne ja käyttäytyminen \n\nLuonteeltaan slovakianajokoira on rohkea. Se on myös väsymätön jäljittäjä, joka jaksaa seurata tunteja tuoretta jälkeä samalla haukkuen. Rodun suuntavaisto on poikkeuksellisen hyvin kehittynyt.\n\nAlkuperä \nRotu on vanhojen balkanilaisten ajokoirien jälkeläinen.\n\nLähteet\n\nSlovakialaiset koirarodut\nFCI 6 Ajavat ja jäljestävät koirat\nSKL 6 Ajavat koirat\nAjokoirat"}
{"id": "1199266", "url": "https://fi.wikipedia.org/wiki/Victoria%20Borisova-Ollas", "title": "Victoria Borisova-Ollas", "text": "Victoria Borisova-Ollas (s. 1969 Vladivostok) on venäläis-ruotsalainen säveltäjä. Hän opiskeli Moskovan konservatoriossa muiden muassa Nikolai Korndorfin johdolla; Korndorfin muistolle Borisova-Ollas omisti myöhemmin teoksensa The Kingdom of Silence (2003). Borisova-Ollas täydensi opintojaan Yhdistyneessä kuningaskunnassa sekä Ruotsissa, johon hän muutti vuonna 1992. \n\nBorisova-Ollasin teoksissa on usein uskonnollinen sanoma; hänen tärkein inspiraation lähteensä on Psalmien kirja. Hänen teoksilleen valitsemansa nimet on usein otettu pyhistä kirjoituksista. Hänen musiikkiinsa ovat vaikuttaneet myös muun muassa maalaustaide sekä Vladimir Nabokovin, Salman Rushdien ja William Shakespearen kirjallisuus. Borisova-Ollas on saanut teoksillaan useita palkintoja, kuten Ruotsin kuninkaallisen musiikkiakatemian palkinnon ensimmäisestä sinfoniastaan sekä Ruotsin säveltäjäliiton Hilding Rosenberg -palkinnon. Vuonna 2011 Borisova-Ollasista tuli ensimmäinen nainen, joka voitti Christ Johnson -sävellyspalkinnon Ruotsin kuninkaalliselta musiikkiakatemialta; tämä palkinto tuli klarinettikonsertosta Golden Dances of the Pharaohs.\n\nLähteet\n\nAiheesta muualla \n Viralliset sivut \n\nVenäläiset säveltäjät\nRuotsalaiset säveltäjät\nVuonna 1969 syntyneet\nElävät henkilöt"}
{"id": "1683478", "url": "https://fi.wikipedia.org/wiki/Antti%20Mero", "title": "Antti Mero", "text": "Antti Antero Mero (s. 25. maaliskuuta 1952) on suomalainen liikuntatieteilijä.  Hän toimi kaksitoista vuotta Jyväskylän yliopiston liikuntafysiologian  professorina, jäätyään eläkkeelle maaliskuussa 2020 hänestä tuli emeritusprofessori.  Koulutukseltaan hän on tohtori. Pitkällä yliopistourallaan hän hoiti useita opetus- ja tutkimusvirkoja yhtäjaksoisesti liikuntatieteellisen tiedekunnan liikuntabiologian laitoksella vuodesta 1977. \n\nUrheilumaailmassa hänestä käytetään nimeä Antti Mero senior erotuksena Antti Mero juniorista, joka toimii isänsä lailla valmentajana Jyväskylän Kenttäurheilijoissa.\n\nAkateeminen ura\nMero alkoi opiskella liikunnanopettajaksi Jyväskylän yliopistossa syksyllä 1971. Mero valmistui kandidaatiksi vuonna 1975 ja maisteriksi vuonna 1977. Mero valmistui liikunnanopettajaksi, muttei ole koskaan toiminut siinä ammatissa, sillä hän oli kiinnostuneempi urheiluvalmennuksesta ja sitä tukevasta liikuntafysiologisesta ja biomekaanisesta tutkimuksesta. Meroa kiinnosti erityisesti se, mikä erottaa huippu-urheilijat ja kansallisen tason urheilijat fyysisessä suorituskyvyssä. Hänestä tuli liikuntatieteiden lisensiaatti vuonna 1983 ja tohtori vuonna 1987. Hänen väitöskirjansa nimi oli \"Electromyographic activity, force and anaerobic energy production in sprint running : with special reference to different constant speeds ranging from submaximal to supramaximal\". Siinä hän käsitteli muun muassa pikajuoksijoiden nopeiden ja hitaiden lihassolujen jakaumaa ja pinta-alaa.\n\nMeron tutkimukset keskittyivät liikuntafysiologiaan, biomekaniikkaan ja valmennus- ja testausoppiin. \n\n1990-luvulla Meron tutkimusten painopiste siirtyi biomekaniikasta liikuntafysiologiaan. Hän tutki ravintofysiologiaa ja urheilijoiden ravitsemuskäytäntöä.\n\nVuonna 2008 Mero alkoi hoitaa liikuntafysiologian professuuria. Hän keskittyi johtamaan tutkimuksia, jotka liittyivät aminohappo- ja proteiiniaineenvaihdunnan kuormitukseen, happo-emäs-tasapainon kuormitukseen, harjoittelun vaikutusta immunologiaan ja erikoisravinnon vaikutusta fyysiseen suorituskykyyn.\n\nUransa aikana Mero julkaisi 123 kansainvälistä englanninkielistä referoitua tieteellistä julkaisua, osallistui 112 kansainväliseen tieteellisiin kongressiin ja julkaisi 10 kotimaista oppikirjaa.\n\nUra urheilun parissa\nMero oli kansallisen tason aitajuoksija vuosina 1975–1985 lajinaan 400 metrin aidat. Vuosina 1975–2012 hän toimi kansainvälisellä ja kansallisella tasolla pika- ja aitajuoksijoiden valmentajana. Toimiessaan Jyväskylän Kenttäurheilijoiden valmentajana hän sai lempinimen “Pikajuoksutohtori”.\n\nSiviilityönsä ohella hän toimi yli kymmenen vuoden ajan Jyväskylän Kenttäurheilijoiden puheenjohtajana (2007–2018).  Hän toimi aktiivisesti myös Suomen Urheiluliiton valiokunnissa. \n\nMero valmentaa tällä hetkellä muun muassa pikajuoksija Viljami Kaasalaista.\n\nKirjoja\n\nAntti Mero ym.: Nopeus- ja nopeuskestävyysharjoittelu, 1987\nAntti Mero ym.: Lasten ja nuorten harjoittelu, 1990\nAntti Mero ym.: Nykyaikainen urheiluvalmennus, 1997\nAntti Mero ym.: Huippu-urheiluvalmennus: teoria ja käytäntö päivittäisvalmennuksessa, 2016\nAntti Mero ym.: Jyväskylän Kenttäurheilijoiden tie Suomen yleisurheilun ykkösseuraksi : Jyväskylän Kenttäurheilijat ry 80 vuotta, 2018\n\nTunnustuksia\nMero sai Tasavallan presidentin myöntämän Suomen Leijonan Ritarikunnan 1. Luokan Ritarimerkin vuonna 2010\nJyväskylän Kenttäurheilijat ovat nimenneet Meron seuran kunniapuheenjohtajaksi.\nSprint Research Pioneer, 2018. 10 Sport Scientists Strength Coaches Need to Know (simplifaster.com).\n\nLähteet\n\nAiheesta muualla\nAntti A. Mero, University of Jyväskylä, Biology of Physical Activity  (researchgate.net)\nAntti Mero, PUBMED. National Library of Medicine.\nMeron haastattelu Jyväskylän Urheiluakatemian YouTube-kanavalla, 23.9.2020\nMeron jäähyväisluento 4.11.2021\n\nSuomalaiset liikuntatieteilijät\nSuomalaiset professorit\nJyväskylän yliopiston professorit\nVuonna 1952 syntyneet\nElävät henkilöt"}
{"id": "1500618", "url": "https://fi.wikipedia.org/wiki/Juho%20Helomaa", "title": "Juho Helomaa", "text": "Juho Helomaa, sukunimi vuoteen 1906 Hellman (7. syyskuuta 1842 Rauman maalaiskunta – 24. helmikuuta 1917 Rauma) oli suomalainen kiertokoulunopettaja ja kansanrunoilija.\n\nKulamaan Helkkilässä syntyneen Helomaan vanhemmat olivat maanviljelijä Emanuel Hellman ja Liisa Hellman. Hän opetteli lukemaan ja kirjoittamaan omin päin veljiensä Kustaan ja Samulin kanssa. Vuonna 1863 Juho Helomaa kävi Turussa kolme kuulkautta Bell-Lancaster-koulua josta valmistuttiin lukkareiksi ja lastenopettajiksi. Hän toimi sitten syksystä 1863 alkaen kiertokoulunopettajana Taivassalon Taipaleen kylässä kunnes siirtyi 1866 opettajaksi Loimaalle. Syksyllä 1874 hän opiskeli pari kuukautta Jyväskylän opettajaseminaarissa.\n\nHelomaa siirtyi 1875 kiertokoulunopettajaksi Perniöön jossa hän sitten oli opettajana vuoteen 1905 saakka jolloin hän jäi eläkkeelle. Helomaalla oli vuosina 1882–1904 Laaksola-niminen palstatila Ervelän Tuomolassa. Viimeiset vuotensa Helomaa asui vaimonsa kanssa Raumalla. Vuonna 1909 hän julkaisi kirjan Muistelmia Rauman kaupungin muinaisista ja nykyisistä oloista ja huolehti itse kirjan myynnistä. Helomaa oli ottanut osaa raittiusliikkeen toimintaan 1880- ja 1890-luvuilla ja toiminut runonlausujana raittiusjuhlissa. Hänen runojaan julkaistiin myös painettuina runovihkoina joita Helomaa myi lausuntamatkoillaan.\n\nJuho Helomaa oli naimisissa vuodesta 1872 kaupanhoitaja Natalia Karoliina Sundbergin (1844–1925) kanssa. Heillä oli kolme lasta.\n\nTeoksia \nNimellä Juho Hellman:\n Raittiutta runoissa : raittiuskokouksissa lausuttavaksi ja kotona luettavaksi 2, Pilarunoja. Turun piiritoimikunta, Turku 1891\n Uskonnollisia Veisuja. 1892\n Isänmaallisia lauluja nuorisolle. G. W. Wilén, Turku 1892\n Lempilauluja nuorisolle. 1895\n Kiehkura kertomarunoja lausuttaviksi raittiuden seurain kokouksissa y. m. P. Warén, Pori 1896\nNimellä Juho Helomaa:\n Muistelmia Rauman kaupungin muinaisista ja nykyisistä oloista. Tekijä, Rauma 1909, 2. korj. painos Tekijän perikunta, Rauma 1931\n\nLähteet\n\nAiheesta muualla \n Juho Helomaan merkintöjä Raamattuunsa 1900-1912, Helkkilän Hellman-suvun kotisivut\n Jouko Helomaa : Juho Hellmanin asuinkiinteistö Laaksola Perniössä, Helkkilän Hellman-suvun kotisivut\n\nSuomalaiset opettajat\nSuomalaiset runoilijat\nVuonna 1842 syntyneet\nVuonna 1917 kuolleet"}
{"id": "1086620", "url": "https://fi.wikipedia.org/wiki/Pikes%20Peak%20International%20Hill%20Climb", "title": "Pikes Peak International Hill Climb", "text": "Pikes Peak International Hill Climb (tunnetaan myös nimellä The Race to the Clouds) on vuosittainen auto- ja moottoripyöräkilpailu, jossa noustaan Coloradossa sijaitsevan Pikes Peak -vuoren huipulle. Kisassa ajetaan 20 kilometriä pitkä tie, joka vie reitin 2 800 metristä 4 300 metrin korkeuteen. Tiellä on kaikkiaan 156 mutkaa. \n\nSuomalaisista rallikuskeista Ari Vatanen voitti kisan vuonna 1988 Peugeot 405 T16 -autolla, tehden tuolloin reittiennätyksen. Ari Vatasen ajosta vuoden 1988 kilpailussa on tehty lyhytelokuva Climb Dance.\n\nVuonna 2013 Sébastien Loeb rikkoi Peugeot 208 T16 -autolla 9 minuutin rajapyykin ajalla 8.13,878. Vatasen ennätys oli ajettu soratiellä ja Loebin asfaltilla.\n\nNopeimmin 20 kilometrin nousun on ajanut Romain Dumas vuonna 2018 Volkswagen ID R -sähkökilpa-auton prototyypillä ajassa 7 minuuttia ja 57,148 sekuntia.\n\nLähteet\n\nAiheesta muualla\nViralliset sivut \n\nVuorinousu\nYhdysvaltain moottoriurheilu\nColoradon urheilu"}
{"id": "391434", "url": "https://fi.wikipedia.org/wiki/Postilla", "title": "Postilla", "text": "Postilla on tarkoittanut alun perin Raamatun evankeliumiperikooppeja, mutta myös epistolatekstejä seuraavaa selittävää saarnanomaista tekstiä. Postilla sisältää koko kirkkovuoden saarnat. Sana on lyhentynyt latinankielistä ilmauksesta Post illa verba textus \"näiden tekstisanojen jälkeen\". Saarnakokoelman merkityksessä postilla-sanaa on käytetty 1200-luvulta alkaen. Monet papit ja muut uskonnolliset persoonat ovat laatineet postilloita, joita toiset papit ovat käyttäneet apuna saarnojensa valmistelussa. Maallikkoiden käytössä postilla on hartauskirja. Postillat ovat kuuluneet erityisesti luterilaiseen perinteeseen. \n\nVanhimman suomenkielisen postillan on tehnyt Eerik Sorolainen. Suomessa paljon käytettyjen postillojen tekijöitä ovat muun muassa Martti Luther, Johan Arndt, Christian Scriver, Peter Olivarius Bugge, Anders Nohrborg, Antti Björkqvist, Juhana Wegelius nuorempi, Johan Fredrik Bergh, Lars Levi Laestadius, Aatu Laitinen ja Wilhelmi Malmivaara.\n\nA. W. Ingman joka käänsi suomeksi Martti Lutherin postillan oli omien sanojensa mukaan itse varsin kokematon suomen kielen kirjoittamisessa ja käytti sen kääntämisessä 20 vuotta kolmen toverinsa kanssa. Ingman myös turvautui Awellanin apuun, joka oli sen ajan etevimpiä tutkijoita suomen kielen lauseopissa. Ongelmana koettiin myös ruotsin kielen lainasanat. Lutherin postilla pitää sisällään 110 evankeliumia..\n\nPostillan kysyntä oli aikoinaan valtaisaa ja esimerkiksi vuonna 1875 Lutherin postillaa myytiin 2806 kappaletta.\n\nOte A.W.Ingmanin esipuheesta teoksessa postilla; \"Ohjatkoon Jumala raamatullisen sanan kuuliaisuuteen syvästi nöyrtynyt ja alentunut Lutherus meidän kansaamme yhtä suuresti ja vilpittömästi raamattua rakastamaan kuin hän tämä ylevä opettajamme itse sitä on rakastanut. Eläköön Suomen kansamme aina Jumalan ilmoituksen puhtaudesta, taivaallisesta ilmasta ja oppikoon juuri Lutherukselta kammomaan teeskenneltyä kaava hengellisyyttä ja oman ihmisluonnon jumalallisuutta. Helsingissä, toukokuun 8. päivänä 1875. A.W. Ingman.\"\n\nLähteet \n\nLuterilaiset kirkot"}
{"id": "464229", "url": "https://fi.wikipedia.org/wiki/Annikki%20Uimonen", "title": "Annikki Uimonen", "text": "Annikki Wilhelmiina Uimonen (22. toukokuuta 1891 Kuopio – 10. kesäkuuta 1937 Kuopio) oli suomalainen oopperalaulaja.\n\nAnnikki Uimosen vanhemmat olivat kauppias Pekka Uimonen ja kätilö Wilhelmina (Mimmi) Heiskanen. Hän kävi Kuopion ruotsalaista yhteiskoulua ja herätti jo tässä vaiheessa huomiota lauluäänellään. Uimonen harrasti myös tanssia ja näyttelemistä.\n\nUimonen aloitti lauluopintonsa Helsingin Musiikkiopistossa 1908 Abraham Ojanperän johdolla. Hän kiersi ympäri Suomea Otto Kotilaisen sävellyskonserttien solistina. Vuonna 1911 Uimonen piti oman konsertin Helsingin yliopiston juhlasalissa.\n\nUimonen opiskeli Wienissä 1909–1912 laulupedagogi, professori Filip Forstenin johdolla, Berliinissä Husslerin ja Italiassa Eugenio Giraldonin johdolla. Hän sai kiinnityksen Tšernivtsin oopperaan vuosiksi 1911–1913. Hän vieraili muun muassa Prahassa, Weimarissa, Hampurissa ja Wienin keisarillisessa oopperassa. Suomen Oopperassa hän vieraili 1914–1917 ja 1924.\n\nSuomessa hän esiintyi muun muassa Carmenin nimiroolissa, jossa hän saavutti erityistä menestystä. Lisäksi hän esiintyi ympäri Suomea muun muassa Toivo Kuulan ja Oskar Merikannon sooloesiintyjänä. Myös Tukholman ja Kööpenhaminan oopperat kutsuivat hänet vierailevaksi tähdekseen. Hänen menestyksensä jatkui oopperoissa Simson ja Delila, Lepakko ja Martha.\n\nHän oli rehevä olemukseltaan ja temperamentiltaan, ja hänen alttonsa oli verevä. Ennen sairastumistaan hän toimi Helsingin konservatorion laulunopettajana ja musiikkitoimittajana.\n\nUimonen asui Itävallan Czernowitzissa unkarilaisen kapellimestarin Sándor Jemnitzin kanssa, minkä seurauksena hän synnytti 1913 pojan, Erwin Aleksander Uimosen. Hänen puolisonsa oli vuodesta 1921 vuoteen 1930 näyttelijä Paavo Jännes. \n\nAnnikki Uimonen kuoli Kuopiossa 46-vuotiaana vaikeaan sydäntautiin.\n\nLähteet\n\nViitteet \n\nSuomalaiset altot\nVuonna 1891 syntyneet\nVuonna 1937 kuolleet"}
{"id": "532459", "url": "https://fi.wikipedia.org/wiki/Aliina%20Laurila", "title": "Aliina Laurila", "text": "Aliina Laurila on torppari Anton Laurilan vaimo Väinö Linnan kirjasarjassa Täällä Pohjantähden alla. \n\nAliinan ja Anttoon avioliitto on aikoinaan ollut pakon sanelema, sillä perheen esikoispoika Antti syntyi Aliinan ollessa vasta rippikouluiässä. Tapaus oli herättänyt paikkakunnalla suurta huomiota Aliinan nuoruuden vuoksi. Jatkuva riitely hermostuneen Anttoon kanssa on tehnyt Aliinasta kireän ja tylyn ja vanhentanut hänet ennenaikaisesti. Paljolti tämän vuoksi perheen lapsista on tullut huonotapaisia ja vaikeasti käsiteltäviä. Perheen pojista Arvi on henkisesti hieman yksinkertainen ja puheiltaan törkeä, ja hänessä sanotaan olevan annos mielipuolta vanhinta veljeä Anttia. Uuno taas on käytökseltään väkivaltainen, ja kun hän puukottaa kuoliaaksi Vänni-nimisen miehen, murhamiehen maine heittää varjonsa koko Laurilan perheen ylle.\n\nKalle Töyry, jonka mailla Laurilan torppa sijaitsee, häätää Laurilan perheen talvella 1907, ja poliisi saapuu toimeenpanemaan häätöä. Tilanteesta suunniltaan joutunut Aliina pyllistää ensin Töyryn emännälle ja sitten jopa nimismiehelle. Kun syytekirjelmän laatija on hikisen urakan jälkeen saanut laadituksi Aliinan pyllistykselle lakitekstin mukaisen ja sivistyneiden ihmisten käytettäväksi sopivan kielellisen tulkinnan, Aliina tuomitaan oikeudessa 30 markan sakkoon. \n\nHän myös seisoo maantiellä ojentamassa Uuno Laurilalle rahaa, kun tätä viedään vankilaan Ketunmäen puukkotappelun jälkeen. Kun Anttoo Laurila on teloitettu Suomen sisällissodan jälkiselvittelyissä, myös Aliina vangitaan, hänet tuodaan valkoisten vankileiriin ja hänet ammutaan. Teloitettaessa Aliinalla on virsikirja rintaa vasten painettuna.\n\nAliinan, kuten myös tytär Elman, ampuminen oli Töyryn perheen yksityiskosto: he olivat jo Kalle Töyryn eläessä päättäneet hävittää Laurilat sukupuuttoon, ja isännän tappamisesta saatiin tekosyy. Ainoana perheestä jää vuoden 1918 tapahtumien jäljiltä eloon vajaamielinen esikoispoika Antti, joka on siirretty Laurilan torpan häädön yhteydessä hoidettavaksi vaivaistaloon ja esiintyy tarinassa viimeisen kerran talvisodan aikana.\n\nEdvin Laineen ohjaamassa elokuvassa Täällä Pohjantähden alla Aliinaa esittää Eila Rinne. Timo Koivusalon ohjauksissa roolissa on Eija Vilpas.\n\nLähteet \n \n\nTäällä Pohjantähden alla -kirjasarjan henkilöhahmot"}
{"id": "409275", "url": "https://fi.wikipedia.org/wiki/K%C3%A4tketty%20linnake", "title": "Kätketty linnake", "text": "Kätketty linnake (, 'Kätketyn linnakkeen kolme roistoa') on vuonna 1958 ensi-iltansa saanut japanilainen elokuva. Sen on ohjannut Akira Kurosawa. Kätketty linnake sai vuonna 1959 Berliinin elokuvajuhlien Hopeisen karhun sarjassa paras ohjaaja.\n\nKahden aiemman elokuvan Rashomonin ja Seitsemän samurain menestyksen jälkeen Kurosawa luopui moderniin ympäristöön asettuvista tarinoista ja siirtyi historiallisiin aiheisiin, jidaigeki-elokuviin, ritareineen, seikkailuineen ja historiallisine tarinoineen. Tässä elokuvassa huipentuvat hänen moraaliset pohdiskelunsa. Kyseisen elokuvalajin piirissä Kurosawan elokuva muistuttaa eniten läntisiä vastineitaan. Sen merkitystä elokuvahistoriassa on verrattu John Fordin Hyökkäys erämaassa -elokuvaan. Juonen kulku paljastaa Kurosawan kiinnostukseen Hollywood-elokuvaan, ja Masaru Saton musiikkikin korostaa tarinan kulkua osittain hollywoodilaiseen tyyliin.\n\nAinutlaatuisella tavalla Kurosawa tuo esiin ihmisten persoonallisuudet esimerkiksi kun Rokurota sanoo: \"Voimme luottaa heidän ahneuteensa.\" Kurosawan taito yhdistää toiminta ja tavoite, moraalisuus ja jännitys ilmenee siinä, miten hän ihmisen käyttäytymisen kautta paljastaa tämän persoonallisuuden.\n\nTarina \nElokuvan alussa kaksi rähjäistä talonpoikaa Tahei ja Matashichi pakenevat taistelun jälkimainingeista. Kotiin päin pyrkiessään he tapaavat kenraali Rokurota Makaben. Kenraali on viemässä salaa turvaan hävinneen kuninkaallisen perheen prinsessaa Yukia ja heidän omaisuuttaan. Talonpojat ovat lähinnä haitaksi hänen tehtävälleen, sillä he yrittävät paeta kulta mukanaan. Myöhemmin mukaan tulee maanviljelijän tytär, jonka he hankkivat majatalon luona mieheltä, joka on orjakauppias tai parittaja. Viiden hengen joukko lähtee vaivalloiselle ja epätoivoiselle vaellukselle vihollisalueen poikki kuljettaen kulta-aarretta, jonka prinsessa ja kenraali aikovat käyttää rakentaakseen prinsessan armeijan, jolla hänen maansa joskus vielä vallattaisiin takaisin ja valtakunta rakennettaisiin uudelleen.\n\nTuotanto \nKätketty linnake oli Kurosawan ensimmäinen pitkä laajakangaselokuva (Tohoscope), ja hän jatkoi sille kuvaamista seuraavan vuosikymmenen. Elokuva tehtiin alun perin Perspecta-äänijärjestelmälle mutta myöhemmin se muokattiin Criterion DVD:lle.\n\nKätketyn linnakkeen teemat ja toteutus, kuten pakomatkalla oleva prinsessa (prinsessa  Yukia vastaa prinsessa Leia Organa) ja päähenkilönä kaksi antisankaria (Taheita ja Matashichia vastaavat R2-D2 ja C-3PO), joiden näkökulmasta tarinaa kerrotaan, ovat suuresti vaikuttaneet George Lucasin Tähtien sodan henkilöhahmojen kehittämiseen ja filmatisointiin.\n\nNäyttelijät\n\nLähteet\n\nAiheesta muualla \n \n \n \n \n\nAkira Kurosawan ohjaamat elokuvat\nVuoden 1958 japanilaiset elokuvat\nHistorialliset elokuvat"}
{"id": "1164338", "url": "https://fi.wikipedia.org/wiki/T%C3%A1chira", "title": "Táchira", "text": "Táchira () on yksi Venezuelan osavaltioista. Táchira on yksi Venezuelan kolmesta Andien osavaltioista (kaksi muuta ovat Mérida ja Trujillo). Osavaltio on perustettu 1899 ja sen pääkaupunki on San Cristóbal.\n\nOsavaltiossa on vuoden 2011 väestönlaskennan mukaan 1 168 908 asukasta ja sen pinta-ala on 11 100 neliökilometriä.\n\nLähteet\n\nAiheesta muualla \n\nVenezuelan osavaltiot"}
{"id": "1019114", "url": "https://fi.wikipedia.org/wiki/Luigi%20Martella", "title": "Luigi Martella", "text": "Luigi Martella (9. maaliskuuta 1948 Depressa – 6. heinäkuuta 2015) oli italialainen roomalaiskatolinen piispa. Hänet vihittiin papiksi Otranton arkkihiippakuntaan 10. huhtikuuta 1977 ja nimitettiin Molfetta-Ruvo-Giovinazzo-Terlizzin hiippakunnan johtoon 13. joulukuuta 2000. Piispaksi vihkiminen seurasi 10. maaliskuuta 2001. Pääkonsekraattorina toimi Francesco Cacucci, jota avustivat Donato Negro ja Bruno Musarò.\n\nLähteet \n\nItalialaiset piispat\nKatoliset piispat\nVuonna 1948 syntyneet\nVuonna 2015 kuolleet"}
{"id": "823203", "url": "https://fi.wikipedia.org/wiki/Luettelo%20Suomessa%20h%C3%A4vinneist%C3%A4%20kasvilajeista", "title": "Luettelo Suomessa hävinneistä kasvilajeista", "text": "Luettelo Suomessa hävinneistä kasvilajeista. Seuraavat lajit ovat hävinneet Suomesta, joten ne luokitellaan alueellisesti hävinneiksi (RE, Regionally Extinct).\n\nPutkilokasvit \n\n jokipalpakko (Sparganium neglectum)\n jäämerentähtimö (Stellaria humifusa)\n käyräsara (Carex maritima)\n mesikämmekkä (Herminium monorchis)\n vuorisara (Carex montana)\n\n kampasaniainen (Blechnum spicant)\nAlkuperäisenä hävinnyt, myöhemmin luontaisesti levinnyt uustulokas. Luokiteltu viimeksi arviointiin soveltumattomiin (NA) lajeihin.\n karvakoiranruusu (Rosa corymbifera)\nLuokitellaan toisinaan kaljukoiranruusun kanssa yhdeksi lajiksi: koiranruusu (Rosa canina). Kaljukoiranruusu on luokiteltu Suomessa äärimmäisen uhanalaiseksi (CR) lajiksi.\n lännenkylmänkukka (Pulsatilla vulgaris, syn. Anemone pulsatilla)\nHävinnyt muinaistulokas, joka on luokiteltu viimeksi arviointiin soveltumattomiin (NA) lajeihin.\n kääpiöpaju (Salix arbuscula)\nMahdollisesti hävinnyt Suomen kasvistosta. Luokiteltu viimeksi erittäin uhanalaiseksi (EN) lajiksi.\n peltosänkiö (Odontites vernus)\nLuokiteltu aiemmin (2010) arviointiin sopimattomaksi (NA) lajiksi.\n siperianlillukka (Rubus humulifolius)\nLuontaisena lajina todennäköisesti hävinnyt, mutta esiintyy luonnossa enemmän tai vähemmän istutusperäisenä. Luokiteltu 2010 hävinneeksi, mutta 2019 äärimmäisen uhanalaiseksi (CR) lajiksi.\n\nSammalet\n\nLehtisammalet \n pampulasammal (Acaulon muticum)\n kallionapasammal (Arctoa hyperborea)\n vuorisuikerosammal (Brachythecium cirrosum)\n eteläntumpurasammal (Didymodon insulanus)\n pohjankahtaissammal (Distichium hagenii)\n piennarsammal (Entosthodon fascicularis)\n kalkkimieronsammal (Ephemerum recurvifolium)\n rikkamieronsammal (Ephemerum sessile)\n hentosiipisammal (Fissidens gracilifolius)\n kiirunansammal (Oedipodium griffithianum)\n pallosuppusammal (Physcomitrium sphaericum)\n raspikoukerosammal (Pseudoleskea patens)\n tunturikoukerosammal (Ptychodium plicatum)\n nelikolkkasammal (Pyramidula tetragona)\n kalkkihitusammal (Seligeria calcarea)\n karstahitusammal (Seligeria pusilla)\n etelänhitusammal (Seligeria recurvata)\n puistotuppisammal (Timmia megapolitana)\n alppilapiosammal (Tortula systylia)\n uurretakkusammal (Ulota drummondii)\n törrösykerösammal (Weissia squarrosa)\n\nSarvisammalet \n puikkosammal (Phaeoceros carolinianus)\n\nMaksasammalet \n etelänpihtisammal (Cephalozia lacinulata)\n pikkuresusammal (Fossombronia incurva)\n teilisammal (Haplomitrium hookeri)\n etelänkaulussammal (Jamesoniella undulifolia)\n polkupussisammal (Marsupella funckii)\n reikähankasammal (Riccia cavernosa)\n ripsihankasammal (Riccia ciliata)\n etelänkinnassammal (Scapania compacta)\n\nNäkinpartaislevät \n harmaanäkinparta (Chara contraria)\nMahdollisesti hävinnyt Suomesta. Luokiteltu viimeksi äärimmäisen uhanalaiseksi (CR).\n\nAiemmin hävinneiksi luokitellut lajit \n\nYlemmät luettelot perustuvat vuoden 2010 uhanalaisuusarviointiin. Aiemmin käytetyssä Suomen kansallisessa arviointimenettelyssä myös jotkin vanhat tulokaslajit huomioitiin. Vuoden 1992 arvioinnissa hävinneiksi (H) katsottiin lisäksi seuraavat putkilokasvilajit: \n isoaurankukka (Agrostemma githago), luokiteltu 2019 jälleen hävinneeksi (RE)\n kivikkokurjenpolvi (Geranium columbinum)\n kyläsavikka (Chenopodium urbicum), luokiteltu 2019 jälleen hävinneeksi (RE)\n pellavahatikka (Spergula arvensis ssp. maxima), luokiteltu 2019 jälleen hävinneeksi (RE)\n pellavanvieras (Cuscuta epilinum), luokiteltu 2019 jälleen hävinneeksi (RE)\n pellavaraiheinä (Lolium remotum), luokiteltu 2019 jälleen hävinneeksi (RE)\n pellavatankio (Camelina alyssum (ssp. alyssum))\n piikkihärkylä (Polystichum aculeatum)\n ruisunikko (Papaver dubium)\n\nKatso myös \n Luettelo Suomessa uhanalaisista putkilokasveista\n Luettelo Suomessa silmälläpidettävistä putkilokasveista\n\nLähteet\n\nViitteet \n\nSuomessa hävinneet\nHävinneistä kasvilajeista"}
{"id": "1676031", "url": "https://fi.wikipedia.org/wiki/NP%20%28vaativuusluokka%29", "title": "NP (vaativuusluokka)", "text": "NP (nondeterministic polynomial) on laskennan vaativuusteoriassa vaativuusluokka, johon kuuluvat ongelmat voidaan tarkistaa deterministisellä Turingin koneella polynomisessa ajassa, eli \"tehokkaasti\". Yhtäpitävästi voidaan määritellä, että luokan NP ongelmat voidaan ratkaista epädeterministisellä Turingin koneella polynomisessa ajassa. Epädeterministinen Turingin kone voi tehdä monta asiaa yhtäaikaisesti vastauksena sen saamaan syötteeseen. Määritelmästä seuraa, että kaikki luokan P ongelmat ovat myös NP-ongelmia, sillä kaikki polynomisessa ajassa ratkaistavat ongelmat voidaan myös tarkistaa polynomisessa ajassa. \n\nKuuluisa ratkaisematon kysymys P=NP kysyy, ovatko vaativuusluokat P ja NP kuitenkin sama asia, eli voidaanko kaikki polynomisessa ajassa tarkastettavat ongelmat myös ratkaista polynomisessa ajassa. Monet ongelmat on todistettu NP-täydellisiksi, joka tarkoittaa sitä, että yhden NP-täydellisen ongelman ratkaisu polynomisessa ajassa antaa automaattisesti polynomisen ajan ratkaisun kaikkiin NP-ongelmiin.\n\nEsimerkkejä \nKauppamatkustajan ongelman päätösmuoto on yksi tunnetuimmista NP-ongelmista. Siinä kauppamatkustajan täytyy käydä tietyissä kaupungeissa vapaassa järjestyksessä ja lopuksi palata kotiin. Kysymys kuuluu, onko mahdollista löytää reitti, joka on lyhyempi kuin x kilometriä. Minkä tahansa ratkaisuksi tarjotun reitin oikeellisuus voidaan tarkastaa nopeasti eli polynomisessa ajassa. Nopeaa algoritmia ratkaisun löytämiseen ei kuitenkaan tunneta.\n\nToinen esimerkki NP-ongelmasta on kokonaislukujen tekijöihinjaon päätösongelma. Siinä kysytään, onko annetulla luvulla  alkutekijää, joka on pienempi kuin jokin yläraja .\n\nLähteet \n\nTietojenkäsittelyteoria"}
{"id": "584820", "url": "https://fi.wikipedia.org/wiki/Paljasnaamalepakko", "title": "Paljasnaamalepakko", "text": "Paljasnaamalepakko (Ia io) on siippoihin kuuluva lepakko. Se on yleinen Itä- ja Kaakkois-Aasiassa (Kiinassa, Intiassa, Laosissa, Nepalissa, Thaimaassa ja Vietnamissa) ja elää pääasiassa kalkkikiviluolissa 400–1700 metrin korkeudella. Lepakon pesimäpaikkoja on löydetty sekä luolien suuaukoilta että 1,5 kilometrin syvyydeltä luolastoista.\n\nPaljasnaamalepakko kasvaa 90–105 millimetrin mittaiseksi. Väriltään se on päältä ruskea ja alapuolelta harmahtava.\n\nLepakon elintavoista ja käyttäytymisestä ei tiedetä paljon. Se elää usein pienissä ryhmissä ja syö monien muiden siippojen tapaan hyönteisiä. Lepakko lähtee nukkumapaikaltaan ruuanhakuun jo varhain iltapäivällä. Talveksi se voi muuttaa lämpimämmille alueille.\n\nKansainvälinen luonnonsuojeluliitto määrittelee paljasnaamalepakon elinvoimaiseksi. Eräs lajiin kohdistuvista uhkista on ihminen, joka tuhoaa sen elinalueita; useita luolia on muutettu turistinähtävyyksiksi. Lepakoita häiritsevät myös niiden ulostetta keräävät maanviljelijät. Lisäksi hyönteismyrkkyjen liiallinen käyttö uhkaa paljasnaamalepakon tulevaisuutta.\n\nLähteet\n\nSiipat"}
{"id": "451898", "url": "https://fi.wikipedia.org/wiki/Bibiana%20Fern%C3%A1ndez", "title": "Bibiana Fernández", "text": "Bibiana Manuela Fernández Chica (s. 13. helmikuuta 1954 Tanger, nyk. Marokko) on espanjalainen näyttelijä, juontaja ja laulaja. 1990-luvun lopulle asti hän käytti taiteilijanimeä Bibí Andersen.\n\nUra \n\nFernández on yksi harvoista transsukupuolisista näyttelijöistä. Hän syntyi poikana ja sai nimen Manuel, mutta kävi myöhemmin läpi sukupuolenkorjausprosessin. Lapsuutensa ja nuoruutensa hän vietti Málagassa, josta hän muutti Barcelonaan toteuttaakseen unelmansa ryhtyä esiintyväksi taiteilijaksi. Barcelonassa Fernández esiintyi useissa vaudevilleissä ennen ensiesiintymistään valkokankaalla transsukupuolisuutta käsittelevässä Vicente Arandan elokuvassa Cambio de sexo (1977), jossa näytteli myös nuori Victoria Abril. Elokuvan menestyksen myötä hän nousi nopeasti kuuluisuudeksi Espanjassa.\n\nVuonna 1980 Fernández levytti albumin Bibí Andersen, jolta ilmestyi singlenä kappaleet ”Call Me Lady Champagne”, ”Sálvame”, ”I Wanna Be Loved by You” ja ”Canto”. Samalla hän vieraili erinäisissä televisio-ohjelmissa ja jatkoi esiintymistä teatterissa. Fernández on toiminut 1980-luvun alusta lähtien myös televisiojuontajana. Suurta suosiota sai musiikkiohjelma Sábado noche (1988–1989), jossa katsojia miellytti erityisesti Fernándezin ja hänen juontajaparinsa Carlos Herreran luonnollinen esiintyminen ja keskinäinen kemia.\n\nVuonna 1984 Fernández esiintyi Manuel Gutiérrez Aragónin draamassa La noche más hermosa, jonka pääosissa olivat Victoria Abril ja José Sacristán, ja vuonna 1985 Fernando Trueban komediassa Sé infiel y no mires con quién muun muassa Ana Belénin, Carmen Mauran ja Antonio Resinesin rinnalla. Vuonna 1985 hän oli mukana myös Pedro Almodóvarin televisioelokuvassa Tráiler para amantes de lo prohibido, josta alkoi 1990-luvulle ulottunut elokuvat Matador, Intohimon laki, Korkeat korot ja Kika kattanut yhteistyö ohjaajan kanssa.\n\nSittemmin Fernández on esiintynyt muutamissa elokuvissa ja vieraillut televisiosarjoissa. Hän on ollut myös suosittu vieras erilaisissa keskustelu- ja visailuohjelmissa. Hänen edellinen elokuvansa Rojo sangre on vuodelta 2004.\n\nAiheesta muualla \n\n \n\nEspanjalaiset näyttelijät\nVuonna 1954 syntyneet\nElävät henkilöt"}
{"id": "25685", "url": "https://fi.wikipedia.org/wiki/Kaliumpermanganaatti", "title": "Kaliumpermanganaatti", "text": "Kaliumpermanganaatti, KMnO4, on permangaanihapon kaliumsuola.\n\nKaliumpermanganaattia käytetään hapettimena elektroniikassa piirilevyjen valmistuksessa, metallien pintakäsittelyssä sekä lääke- ja kemianteollisuudessa, hapetus- ja valkaisuaineena, reagenssina analyyttisessä ja synteettisessä orgaanisessa kemiassa, valokuvauskemikaalina, desinfiointiaineena, hajunpoistossa, levänestoaineena vedenkäsittelyssä, värjäysaineiden valmistuksessa, raudan ja mangaanin poistamiseen liuoksista ja parkituksessa.\n\nKaliumpermanganaatti on terveydelle haitallista. Sen nieleminen aiheuttaa polttavaa tunnetta, vatsakipua, ripulia, pahoinvointia, oksentelua, šokin tai tajuttomuuden. Huumausainelainsäädäntöön kesän 2002 aikana tulleen muutoksen jälkeen kaliumpermanganaatti on siirretty lähtöaineiden luettelosta III luetteloon II.  Kaliumpermanganaatin käyttö heroiinin ja kokaiinin valmistuksessa on vaikuttanut rajoitusten tiukentumiseen.\n\nKaliumpermanganaatti hajoaa lämmitettäessä se 240 °C. Lopputuotteena on happea ja mustaa jauhetta, joka koostuu kaliummanganaatin ja mangaanidioksidin seoksesta.\n\n2 KMnO4 → K2MnO4 + MnO2 + O2\n\nLähteet\n\nAiheesta muualla\n\nOVA-ohje \n\nPermanganaatit\nKaliumyhdisteet\nSeulonnan keskeiset artikkelit\nWHO:n tärkeimmät lääkkeet\nRaskaudenkeskeytyslääkkeet"}
{"id": "294229", "url": "https://fi.wikipedia.org/wiki/Vaarakyl%C3%A4%20%28t%C3%A4smennyssivu%29", "title": "Vaarakylä (täsmennyssivu)", "text": "Vaarakylä voi tarkoittaa seuraavia maantieteellisiä kohteita:\n\n Vaara-asutus (myös vaarakylä), eräs asutusmaantieteellisistä kylätyypeistä\n Vaarakylä, entinen kunta Vienan Karjalassa\n Vaarakylä, kylä Nurmeksessa\n Vaarakylä, kylä Taivalkoskella."}
{"id": "803470", "url": "https://fi.wikipedia.org/wiki/Nick%20Zimmerman", "title": "Nick Zimmerman", "text": "Nicholas ”Nick” Zimmerman (s. 3. toukokuuta 1987 Tampa, Florida, Yhdysvallat) on yhdysvaltalainen jalkapalloilija, pelipaikaltaan keskikenttäpelaaja. Hän edustaa North American Soccer Leaguen Carolina RailHawksia.\n\nSeurajoukkueura \n\nZimmerman pelasi yliopistojalkapalloa James Madisonin yliopiston joukkueessa Dukesissa vuosina 2005–2008. Hänet valittiin Colonial Athletic Association -konferenssin tulokasjoukkueeseen vuonna 2005 ja tähdistöjoukkueeseen vuonna 2008.\n\nNew York Red Bulls varasi Zimmermanin Major League Socceriin vuoden 2009 MLS SuperDraft -varaustilaisuuden kolmannella kierroksella numerolla 44. Hän teki MLS-debyyttinsä 4. kesäkuuta 2009 ottelussa D.C. Unitedia vastaan. Kauden 2009 aikana hän pelasi myös lainalla USL Second Divisionin Crystal Palace Baltimoressa.\n\nKaudeksi 2010 Zimmerman siirtyi MLS:n tulokasjoukkue Philadelphia Unioniin, joka varasi hänet vuoden 2009 MLS Expansion Draft -laajennusvaraustilaisuudessa. Hän ei onnistunut vakiinnuttamaan paikkaansa joukkueen kokoonpanossa, ja kauden jälkeen Philadelphia vapautti hänet sopimuksestaan. Kaudeksi 2011 Zimmerman teki sopimuksen North American Soccer Leaguen Carolina RailHawksin kanssa.\n\nMaajoukkueura \n\nZimmerman pelasi Yhdysvaltain alle 15-vuotiaiden maajoukkueessa vuonna 2001.\n\nLähteet\n\nAiheesta muualla \n\n Nick Zimmermanin esittely Major League Soccerin sivustolla  \n\nElävät henkilöt\nVuonna 1987 syntyneet\nYhdysvaltalaiset jalkapalloilijat"}
{"id": "246751", "url": "https://fi.wikipedia.org/wiki/Jehu", "title": "Jehu", "text": "Jehu oli Israelin kuninkaana noin 845–818 eaa. Hän puhdisti Israelia Baalin palvonnasta ja surmautti Baalin kannattajia. Hän oli aluksi päällikkönä kuningas Joramin armeijassa, mutta profeetta Elisa voiteli hänet kuninkaaksi. Valtansa aluksi hän tuhosi Omrin kuningashuoneen. Hän väijytti Joramin ja Ahasjan, joka oli tulossa 42 Juudan prinssin kanssa tervehtimään kuningas Joramia, ja surmautti Isebelin. \n\nVuonna 841 eaa. hän alistui maksamaan veroja Assyrian kuninkaalle Salmanassar III:lle saadakseen tältä tukea Damaskon kuningas Hasaelin hyökkäyksiä vastaan. Tuki ei kuitenkaan auttanut, sillä Hasael onnistui tehokkaasti hävittämään Israelin Jordanin itäpuolella olevia maakuntia. Profeetat tukivat häntä aluksi, mutta myöhemmin alkoivat esittää häntä kohtaan syytöksiä huomattuaan millainen hallitsija hän todella on. Jehu on myös Raamatun henkilö ja hänestä kerrotaan Toisessa kuninkaiden kirjassa (luvut 9 ja 10). Hänen jälkeensä tuli kuninkaaksi hänen poikansa Joahas.\n\nAiheesta muualla \n\n Jehu (Jeehu) suomenkielisessä Raamatussa (1933/1938)\n\nIsraelin kuninkaat"}
{"id": "1021229", "url": "https://fi.wikipedia.org/wiki/Hamza%20Abourazzouk", "title": "Hamza Abourazzouk", "text": "Hamza Abourazzouk (, s. 16. kesäkuuta 1986) on marokkolainen jalkapalloilija. Hyökkääjänä pelaava Abourazzouk edustaa Marokon pääsarjassa pelaavaa Maghreb Fèssia.\n\nSeurajoukkueura\nAbourazzouk aloitti jalkapalloilun Wydad Casablancan junioreissa, josta hän siirtyi Jeunesse el-Massiran riveihin kaudella 2007–2008. Sittemmin heinäkuussa 2009 Abourazzouk siirtyi Maghreb Fèsin riveihin. Hän teki avauskaudellaan vain yhden maalin, mutta jo seuraavalla kaudella nousi joukkueensa merkittäväksi pelaajaksi afrokentillä. Abourazzouk teki Afrikan Confederation Cupissa viisi maalia. Hän ratkaisi muun muassa joukkueensa pääsyn lohkovaiheeseen 16 parhaan kierrokselta tehdessään ZESCO Unitedia vastaan toisessa osaottelussa kaksi maalia. Maghreb Fès eteni jatkoon yhteismaalein 2–1. Abourazzouk teki lohkovaiheessa vielä kaksi maalia, mutta jäi turnauksen edessä ilman maaleja. Hänen joukkueensa kuitenkin voitti Afrikan Confederation Cupin lopulta rangaistuispotkuilla Club Africainia vastaan. Muutama kuukausi myöhemmin Abourazzouk oli ratkaisemassa Maghreb Fèsille toista mestaruutta, kun hän teki CAF Super Cupin loppuottelussa 0–1 johtomaalin Espérancea vastaan. Espérance nousi vielä tasoihin, mutta Maghreb Fès vei mestaruuden rangaistuspotkuilla maalein 4–5.\n\nMaajoukkueura\nAbourazzouk pelasi ensimmäisen kerran Marokon paidassa 25. toukokuuta 2012 harjoitusottelussa Senegalia vastaan. Hän teki avausmaalinsa maajoukkueessa Norsunluurannikkoa vastaan pelatussa 2014 MM-karsintaottelussa.\n\nMaaottelumaalit\n\nSaavutukset\nMarokon cup: 2011\nAfrikan Confederation Cup: 2011\nCAF Super Cup: 2012\n\nLähteet\n\nMarokkolaiset jalkapalloilijat\nVuonna 1986 syntyneet\nElävät henkilöt"}
{"id": "727777", "url": "https://fi.wikipedia.org/wiki/Snook", "title": "Snook", "text": "Snook on ruotsalainen rap-duo Tukholmasta. Siihen kuuluu Kihlen (oik. Oskar Linnros) ja Danne (oik. Daniel Adams-Ray). Duo on julkaissut kaksi studioalbumia.\n\nSnook palkittiin kategoriassa Best Swedish Act MTV Europe Music Awardsissa Kööpenhaminassa vuonna 2006.\n\nDiskografia\n\nAlbumit\nVi vet inte vart vi ska men vi ska komma dit (2004)\nÄr (2006)\n\nSinglet\nSåpbubblor (2004)\nMister Cool (2004)\nLejonhjärta (feat. Organism 12) (2005)\nSnook, svett och tårar (2006)\nLängst fram i taxin (2006)\nKommer ifrån (2006)Inga problem (2007)\n''Inga problem (Remix) (feat. Veronica Maggio & Petter) (2007)\n\nAiheesta muualla \n Viralliset sivut\n\nRuotsalaiset duot\nRuotsalaiset hip hop -yhtyeet"}
{"id": "383283", "url": "https://fi.wikipedia.org/wiki/Espanjan%20Grand%20Prix%201996", "title": "Espanjan Grand Prix 1996", "text": "Espanjan Grand Prix 1996 oli Formula 1 -sarjan historian 588. osakilpailu. Se ajettiin 2. kesäkuuta Circuit de Catalunyalla. Kilpailun voittajaksi ajoi ensimmäisen voiton Ferrarilla ottanut hallitseva maailmanmestari Michael Schumacher.\n\nAika-ajo\n\nKilpailun tulokset\n\nMuuta \n\nNopein kierros: Michael Schumacher 1.45,517 (14)\nPedro Dinizin ensimmäinen pistesijoitus\nMichael Schumacherin ensimmäinen voitto Ferrarille, joka oli hänen uransa 20.\nMercedesin 50. kilpailu\n\nJohtokierrokset\n\nMM-tilanne -kuljettajat\n\nValmistajien MM-tilanne\n\nLähteet\n\nAiheesta muualla \nKuvia kilpailusta\n\n1996\nFormula 1 -kausi 1996"}
{"id": "141654", "url": "https://fi.wikipedia.org/wiki/Matti%20Lampainen", "title": "Matti Lampainen", "text": "Matti Veikko Lampainen (s. 16. tammikuuta 1932 Kanneljärvi) on suomalainen jääkiekkopuolustaja ja -valmentaja.\n\nLampainen oli levittämässä jääkiekon suosiota Poriin, Helsinkiin ja Lahteen. Hän aloitti uransa Tampereella TBK:ssa ja Tapparassa ennen siirtymistään Ilvekseen. Lampainen ehti voittaa viisi Suomen mestaruutta Tampereella ennen siirtymistään Porin Karhuihin ja sieltä toiseen porilaisjoukkueeseen RU-38:aan.\n\nLampainen aiheutti hämmennystä tamperelaisjoukkueissa värväämällä RU:hun omistajan Rosenlewin rahoilla pelaajia Tampereelta. Hän toimi valmentajana, kun hänen joukkueensa RU-38 voitti Suomen mestaruuden 1967. Lampainen oli jo aiemmin ollut joukkueen pelaajavalmentajana, mutta mestaruuskausi oli ensimmäinen, jolloin hän keskittyi vain valmentamiseen.\n\nToisen Suomen mestaruutensa Lampainen otti valmentajana Jokereissa, kun hän johdatti helsinkiläisseuran historiansa ensimmäiseen mestaruuteen 1973. Lampainen rakensi Jokereissa pitkälle viritetyn pelityylin, joka perustui taitokiekkoon, HIFK:n rymistelypelin vastapainoksi. Lahden Kiekkoreipasta Lampainen valmensi SM-liigassa kaudet 1976–1978.\n\nMaajoukkuetta Lampainen edusti pelaajaurallaan 103 kertaa. Mukaan mahtuivat seitsemät MM-kisat ja yhdet olympiakisat.\n\nLampainen kilpaili myös pyöräilyssä. Hän voitti SM-kultaa 4 km:n joukkueajossa Pyörä-Poikien joukkueessa vuonna 1955.\n\nSaavutukset ja palkinnot\n5 Suomen mestaruutta pelaajana (1953, 1954, 1955, 1958, 1960)\n4 SM-pronssia\n2 Suomen mestaruutta valmentajana (1967, 1973)\nSuomen Jääkiekkoleijona #27\n\nLähteet\n\nLampaisen tiedot Jääkiekkomuseon sivulla\nJokerien historia\n\nViitteet\n\nSuomalaiset jääkiekkoilijat\nSuomalaiset jääkiekkovalmentajat\nSuomalaiset ratapyöräilijät\nVuonna 1932 syntyneet\nElävät henkilöt"}
{"id": "1075504", "url": "https://fi.wikipedia.org/wiki/Mari%20Lukkarinen", "title": "Mari Lukkarinen", "text": "Mari Lukkarinen on suomalainen suunnistaja.\n\nNuorten MM-kilpailuissa 1990 Älvsbynissä Lukkarinen voitti pronssia henkilökohtaiselta matkalta. Vuotta myöhemmin Berliinissä hän voitti normaalimatkan sekä viestin nuorten maailmanmestaruuden. Samana vuonna hän edusti Suomea myös aikuisten MM-kilpailuissa, joissa hänen parhaaksi henkilökohtaiseksi sijoitukseksi jäi 18. sija normaalimatkalla. Viestissä Lukkarinen, Kirsi Tiira, Eija Koskivaara ja Marja Liisa Portin sijoittuivat viidenneksi.\n\nVuonna 1992 Lukkarinen osallistui maailmancupiin. Kokonaiskilpailussa hän sijoittui 18:nneksi. Syksyllä hän voitti pikamatkan Suomen mestaruuden.\n\nSeuratasolla Lukkarinen edusti Oulun Suunnistajia.\n\nLähteet\n\nSuomalaiset suunnistajat\nSyntymävuosi puuttuu\nElävät henkilöt"}
{"id": "1507772", "url": "https://fi.wikipedia.org/wiki/J%C3%A4rvenp%C3%A4%C3%A4nlammi", "title": "Järvenpäänlammi", "text": "Järvenpäänlammi  on Pirkanmaalla Mänttä-Vilppulassa Salmentakan kylän lähellä sijaitseva lampi.\n\nMaantietoa \nLammen pinta-ala on 1,1 hehtaaria, se on 200 metriä pitkä ja 100 metriä leveä. Lammella ei ole kartan mukaan saaria.  Sen rantaviivan pituus on 500 metriä.\n\nVesistösuhteet \nLampi sijaitsee Kokemäenjoen vesistössä (vesistöaluetunnus 35) Ähtärin ja Pihlajaveden reittien valuma-alueen (35.4) Vehkajärven valuma-alueella (35.49), jonka Vehkajärven lähialueeseen (35.491) se kuuluu. Lammen vedenpinnan korkeus on 113,1 metriä mpy.\n\nLähteet \n\nVehkajärven valuma-alue\nBotin luomat artikkelit\nMänttä-Vilppulan järvet"}
{"id": "1774343", "url": "https://fi.wikipedia.org/wiki/Yedig%C3%B6llerin%20kansallispuisto", "title": "Yedigöllerin kansallispuisto", "text": "Yedigöllerin kansallispuisto eli Seitsemän järven kansallispuisto on luonnonsuojelualue Turkissa, Bolun maakunnassa. Kansallispuisto on perustettu vuonna 1965 ja sen pinta-ala on 1623 hehtaaria.\n\nPuiston nimessä mainitut seitsemän järveä ovat Büyükgöl, Deringöl, Seringöl, Nazlıgöl, Sazlıgöl, Incegöl ja Küçükgöl.\n\nPuisto on suosittu ulkoilualue, joka tunnetaan kauniista maisemistaan, etenkin metsän reunustamista järvistä ja lammista. Siellä elää kauriita, villisikoja, kettuja ja oravia. Vuodesta 1969 järviin on myös istutettu kirjolohia, joiden kalastmainen on suosittu harrastus.\n\nLähteet \n\nTurkin maantiede\nKansallispuistot\nBolun maakunta"}
{"id": "647022", "url": "https://fi.wikipedia.org/wiki/Maan%20tapa", "title": "Maan tapa", "text": "Maan tapa on toissijainen oikeuslähde, jota sovelletaan silloin kun ensisijaista oikeuslähdettä eli kirjoitettua lainsäädäntöä ei ole käytettävissä. Jatkuvasti käytössä oleva ja vakiintunut maan tapa saattaa muodostua tapaoikeudeksi ja se saatetaan omaksua oikeudellisten ratkaisujen perustaksi. Maan tavan tulee olla kauan noudatettu ja yleisesti velvoittavaksi koettu käytäntö, joka koetaan asianosaisia kohtaan kohtuulliseksi. Vaikka jokin toiminta olisi yhteiskunnassa yleinen käytäntö, ei se kuitenkaan muutu sallituksi, jos se on lainsäädännöllä kielletty.\n\nProsessioikeudessa maan tavan käyttö oikeuslähteenä on kehittynyt erityisesti tuomioistuinkäytännön perusteella. Olaus Petrin tuomarinohjeiden mukaan maan tapaa oli pidettävä lakina, jos se ei ollut kohtuuton. Vuoden 1734 lain oikeudenkäymiskaaren 1 luvun 11 pykälä antaa maan tavan tuomitsemisohjeeksi, jos se ei ole kohtuuton ja jos säädettyä lakia ei ole. Ruotsalainen 1700-luvun oikeuslähdeoppi piti tapaoikeutta vähäarvoisena ja asetti tiukat ehdot maan tavan käytölle. Sitä oli pitänyt noudattaa pitkän ajan, sille vaadittiin lainsäätäjän hiljainen hyväksyntä, eikä se saanut olla lain tai luonnonoikeuden vastainen. Oikeuskirjallisuudessa tapaoikeuden katsottiin kuitenkin voivan muuttaa kirjoitettua lakia.\n\nYleiskielessä maan tapa tarkoittaa usein laajasti hyväksyttyä menettelytapaa, joka kuitenkin on lain tai moraalin kannalta arveluttava.\n\nLähteet\n\nYleinen oikeustiede"}
{"id": "25968", "url": "https://fi.wikipedia.org/wiki/Jalka", "title": "Jalka", "text": "Jalka on seisomiseen ja kävellen liikkumiseen käytettävä raaja. Jalkoja on useimmilla eläimillä parillinen määrä. Useimmilla nisäkkäillä, matelijoilla ja sammakkoeläimillä jalkoja on neljä. Pystyasennossa kulkevalla ihmisellä, samoin kuin muilla kädellisillä jalkoja on kaksi yläraajojen muututtua käsiksi, ja kaksi jalkaa on myös linnuilla ja lepakoilla, joilla yläraajat ovat muuttuneet siiviksi. Lainkaan jalkoja selkärankaisista ei ole esimerkiksi käärmeillä, joilta raajat ovat hävinneet kokonaan, valailla, joilta takaraajat ovat hävinneet ja eturaajat ovat muuttuneet eviksi, eikä kaloilla, joille niitä ei ole alun alkaenkaan kehittynyt. Hyönteisillä jalkoja on kuusi, hämähäkkieläimillä kahdeksan ja tuhatjalkaisilla vieläkin enemmän.\n\nMyös huonekalujen ja muiden esineiden kapeita tukiosia kutsutaan usein jaloiksi.\n\nJalan osia ihmisellä ovat:\n Polvi, jalan keskiosan nivel\n Reisi, lantion ja polven välinen osa\n Jalkaterä, jalan uloin osa; yleiskielessä jalka voi tarkoittaa myös pelkkää jalkaterää\n Nilkka, jalan uloin nivel\n Sääri, polven ja nilkan välinen osa\n Pohje, säären selänpuoleinen osa\n\nLähteet\n\nAiheesta muualla \n\nAlaraajat\nSeulonnan keskeiset artikkelit"}
{"id": "96725", "url": "https://fi.wikipedia.org/wiki/Survival", "title": "Survival", "text": "Survival on reggaeyhtye Bob Marley & The Wailersin 2. lokakuuta 1979 julkaistu albumi. Sen tärkeimpänä teemana on Afrikan maiden itsenäistyminen ja erityisesti Rhodesian (nykyään Zimbabwe) Ian Smithin hallinnon kukistuminen. Albumin kanteen on kuvattu orjalaivan pohjapiirros sekä kaikkien Afrikan valtioiden ja Aasiassa sijaitsevan Papua-Uuden-Guinean liput.\n\nSurvivalin nimeksi ajateltiin ensin antaa Black Survival. Survival oli ensimmäinen osa Marley alun perin suunnittelemaa trilogiaa, jota jatkoivat Uprising (1980) ja Confrontation (1983).\n\nKappaleet\n\nPuoli yksi\n\"So Much Trouble in the World\" – 4:00\n\"Zimbabwe\" – 3:51\n\"Top Rankin'\" – 3:11\n\"Babylon System\" – 4:21\n\"Survival\"  – 3:54\n\nPuoli kaksi\n\"Africa Unite\" – 2:55\n\"One Drop\" – 3:51\n\"Ride Natty Ride\" – 3:51\n\"Ambush in the Night\" – 3:14\n\"Wake Up and Live\" (Marley/Davis)  – 5:00\n\nEtukansi\nEtukannessa on 48 Afrikan maan lippua, joista 15 on vuokrattu vanhentuneiksi (kursiivilla). Zimbabwe (tuohon aikaan Zimbabwe-Rhodesia) edustaa kaksi eri lippua oman kansallisen lipun sijaan; myös Papua-Uusi-Guinea, valtameren kansakunta, on kuvattu.\n\nRivi 1\n , , ,  Etiopian keisarikunta (nyt Etiopian demokraattinen liittotasavalta, , , \n Rivi 2\n , , , , , , \n Rivi 3\n , ,  (nyt Burkina Faso),  (nyt Kongon demokraattinen tasavalta), , ,  (nyt Eswatini)\n Rivi 4\n , , , , Zimbabwe (ZAPU), , \n Rivi 5\n , , , , , , \n Rivi 6\n  Kongon kansantasavalta (nyt Kongon tasavalta),  (ylösalaisin), , Zimbabwe (ZANU-PF), , , \n Rivi 7\n  Beninin kansantasavalta (nyt Benin), , , , ,\n\nMuusikot \n Bob Marley – laulu, rytmikitara, akustinen kitara, perkussiot\n Aston \"Family Man\" Barrett – basso, rytmikitara, perkussiot\n Carlton Barrett – rummut, perkussiot\n Tyrone \"Organ D\" Downie – kosketinsoitin, perkussiot, taustalaulu\n Alvin \"Seeco\" Patterson – perkussiot\n Junior Marvin – soolokitara, taustalaulu\n Earl \"Wya\" Lindo – kosketinsoitin\n Al Anderson – soolokitara\n Rita Marley – taustalaulu\n Marcia Griffiths – taustalaulu\n Judy Mowatt – taustalaulu\n\nBob Marleyn albumit\nVuoden 1979 albumit"}
{"id": "652334", "url": "https://fi.wikipedia.org/wiki/Bologojen%20piiri", "title": "Bologojen piiri", "text": "Bologojen piiri () on paikallinen itsehallintoalue Tverin alueen pohjoisosassa Venäjällä. Vuonna 1927 perustetun piirin pinta-ala on 2 281 neliökilometriä. Asukkaita on 39 600 henkeä (vuonna 2009).\n\nPiirin hallinnollinen keskus on Bologojen kaupunki. Lisäksi siihen kuuluu Kuženkinon taajama ja 9 maalaiskuntaa:\n Berezaika (ven. Березайка)\n Berjozovski Rjadok (ven. Берёзовский Рядок)\n Guzjatino (ven. Гузятино)\n Kaftino (ven. Кафтино; keskuspaikka Timkovo, ven. Тимково)\n Kemtsy (ven. Кемцы)\n Kuženkinon maalaiskunta\n Rjutino (ven. Рютино; keskuspaikka Zaborki, ven. Заборки)\n Valdai (ven. Валдайское; keskuspaikka Lykošino, ven. Лыкошино)\n Vypolzovo (ven. Выползово)\n\nSeudulla virtaavat Msta- ja Berezaika-joet. Suurimmat järvet ovat Kaftino ja Piros. Piirin kautta kulkee Moskovan ja Pietarin välinen päärata sekä M 10-valtatie. Bologoje on tärkeä rautatiesolmu, jossa pääradan kanssa risteytyvät Sonkovoon, Pihkovaan ja Velikije Lukiin johtavat radat. Maatalous on keskittynyt maidon ja lihan tuotantoon.\n\nKatso myös\nBorisovski-Hotilovon lentotukikohta\n\nLähteet\n\nAiheesta muualla\n\n Bologojen piirin sivusto \n Bologojen piiri Tverin alue -tietosanakirjassa"}
{"id": "593051", "url": "https://fi.wikipedia.org/wiki/Edward%20Tudor-Pole", "title": "Edward Tudor-Pole", "text": "Edward Tudor-Pole (s. 6. joulukuuta 1955 Lontoo, Englanti) on brittiläinen muusikko ja näyttelijä, joka esiintyessään on käyttänyt myös nimeä Eddie Tenpole.\n\nTudor-Pole perusti yhtyeensä Tenpole Tudor vuonna 1974. Kuuluisuutta hän sai esiintyessään Sex Pistols -elokuvassa The Great Rock ’n’ Roll Swindle, jossa hän esitti kolme laulua. Hän myös esiintyi jonkin aikaa Sex Pistolsin keulahahmona ennen omaa yhtyettään.\n\nTenpole Tudor teki levysopimuksen Stiff Recordsin kanssa vuonna 1980. Bändi julkaisi kaksi albumia, Eddie, Old Bob, Dick and Gary ja Let the Four Winds Blow sekä kolme hittisingleä.\n\nTudor-Pole on myös näyttelijä ja televisioesiintyjä. Hänet tunnetaan brittiläisen tietovisan Crystal Mazen juontajana ja esiintymisistään Top of the Popsissa. Hän on esiintynyt muun muassa The Rocky Horror Show -musikaalissa, Sid Viciousista ja Nancy Spungenista kertovassa Sid & Nancyssa sekä Peter Sellersin elämässä koomikko Spike Milliganina.\n\nAiheesta muualla\n\nLähteet \n\nBrittiläiset näyttelijät\nBrittiläiset laulajat\nVuonna 1955 syntyneet\nElävät henkilöt"}
{"id": "1628866", "url": "https://fi.wikipedia.org/wiki/Hehkupuut", "title": "Hehkupuut", "text": "Hehkupuut (Metrosideros) on myrttikasveihin kuuluva kasvisuku, jossa on 58 lajia puuvartisia kasveja. Hehkupuita kasvaa luonnonvaraisena Etelä-Amerikan Patagoniassa, Etelä-Afrikassa, Uudessa-Seelannissa, Uudessa Guineassa, Filippiineillä ja Tyynenmeren saarilla Oseaniassa ja Havaijilla. Eniten lajeja esiintyy Uudessa-Kaledoniassa, 21 lajia. Hehkupuista esimerkiksi uusiseelantilainen maorihehkupuu tunnetaan myös viljeltynä koristepuuna.\n\nLajeja \n maorihehkupuu eli pohutukawapuu (Metrosideros excelsa)\n pistoshehkupuu (Metrosideros perforata)\n\nLähteet\n\nAiheesta muualla \n Finto: Kassu – Kasvien suomenkieliset nimet: Metrosideros\n Suomen Lajitietokeskus: Hehkupuut – Metrosideros\n\nMyrttikasvit"}
{"id": "313998", "url": "https://fi.wikipedia.org/wiki/Jean%20Bouin", "title": "Jean Bouin", "text": "Jean Bouin (28. joulukuuta 1888 Marseille – 29. syyskuuta 1914) oli ranskalainen kestävyysjuoksija, joka otti osaa vuoden 1908 olympialaisiin 1 500 metrin juoksijana, mutta karsiutui alkuerissä.\n\nBouin voitti vuosina 1911–1913 Kansainvälisen maastojuoksun, jota pidetään maastojuoksun MM-kilpailujen edeltäjänä. Vuoden 1911 lopulla Bouin juoksi Pariisissa 10 000 metrillä maailman siihen asti parhaan ajan 30.58,8, joka paransi Alfred Shrubbin edellistä ennätystä 3,6 sekunnilla. Tämä tulos hyväksyttiin matkan viralliseksi maailmanennätykseksi. Hän juoksi samana vuonna myös 6 mailin juoksun maailmanennätyksen 29.51,6, joka oli 7,8 sekuntia Shrubbin ennätystä nopeampi. Paavo Nurmi rikkoi molemmat maailmanennätykset myöhemmin, kuuden mailin vuonna 1930 ja 10 000 metrin vuonna 1921.\n\nVuoden 1912 Tukholman kesäolympialaisissa Bouin jätti 10 000 metriä väliin säästellen voimiaan muille matkoille. Maastojuoksussa hän keskeytti, mutta 5 000 metrin juoksussa hän sai hopeaa Suomen Hannes Kolehmaisen jälkeen. Bouinin aika oli 14.36,7, mikä alitti entisen maailmanennätyksen lähes puolella minuutilla. Kolehmainen oli kuitenkin loppukirissä sekunnin kymmenyksen nopeampi.\n\nBouinin viimeiseksi suursaavutukseksi jäi seuraavana vuonna Tukholmassa juostu tunnin juoksun maailmanennätys 19 021 metriä. Tämän ennätyksen rikkoi vasta Paavo Nurmi 1928 ja se säilyi Ranskan ennätyksenä yli 40 vuotta. Jean Bouin kaatui kersanttina ensimmäisessä maailmansodassa Marnen ensimmäisessä taistelussa.\n\nLähteet\n\nViitteet\n\nRanskalaiset kestävyysjuoksijat\nRanskalaiset olympiamitalistit\nRanskalaiset ensimmäisessä maailmansodassa kaatuneet\nVuonna 1888 syntyneet\nVuonna 1914 kuolleet"}
{"id": "1257319", "url": "https://fi.wikipedia.org/wiki/Julian%20Alaphilippe", "title": "Julian Alaphilippe", "text": "Julian Alaphilippe (s. 11. kesäkuuta 1992 Saint-Amand-Montrond) on ranskalainen maantiepyöräilijä. Hän aloitti ammattilaisuransa Etixx-IHNed-joukkueessa 2013. Hän siirtyi Omega Pharma-Quick Step -talliin 2014, ja edustaa edelleen samaa joukkuetta, nykyiseltä nimeltään Soudal-Quick Step. Hän on maantieajon kaksinkertainen maailmanmestari ja useiden yksipäiväisten klassikkokilpailujen voittaja. \n\nAlaphilippe on kilpaillut myös cyclocrossissa saavuttaen junioreiden MM-hopeaa 2010. Hän\nsijoittui 2015 Alejandro Valverden jälkeen toiseksi sekä La Flèche Wallonne -klassikossa  että Liège–Bastogne–Liègessä. Hän oli Valverden jälkeen toinen myös La Flèche Wallonnessa 2016. Hän voitti Kalifornian ympäriajon 2016 kokonaiskilpailun 21 sekunnin erolla Rohan Dennisiin. Hän saavutti samana vuonna maantieajon EM-hopeaa. Hän voitti kahdeksannen etapin Espanjan ympäriajossa 2017. Saman syksyn Lombardian ympäriajossa hän sijoittui toiseksi 28 sekuntia Vincenzo Nibalille hävinneenä.\n\nAlaphilippe voitti La Flèche Wallonnen 2018 kukistettuaan Alejandro Valverden neljällä sekunnilla. Hän voitti mäkikirikilpailun sekä kymmenennen ja 16:nnen etapin Ranskan ympäriajossa 2018. Viikkoa myöhemmin hän voitti Clásica de San Sebastiánin tasa-ajalla ennen Bauke Mollemaa.\n\nAlaphilippe voitti Strade Bianchen 2019 kahden sekunnin erolla Jakob Fuglsangiin. Hän voitti samana vuonna Milano – San Remo -monumentin oltuaan yhdentoista miehen loppukirissä nopein ennen Oliver Naesenia ja Michal Kwiatkowskia. Hän voitti 2019 myös La Flèche Wallonnen niukasti ennen Jakob Fuglsangia. Ranskan ympäriajossa hän voitti kolmannen etapin ja johti kokonaiskilpailua etappien 3−5 jälkeen. Hän siirtyi kilpailun johtoon uudelleen kahdeksannen etapin jälkeen. Hän vankisti johtoaan voitettuaan 13. etapin aika-ajon ja oltuaan toinen Col du Tourmalet'lle päättyneellä 14. etapilla. Hän menetti kokonaiskilpailun johtonsa 19. etapin jälkeen ja sijoittui lopulta viidenneksi.\n\nAlaphilippe voitti vuoden 2020 Ranskan ympäriajon toisen etapin ja johti kokonaiskilpailua sen jälkeen kolmen etapin ajan. Hän voitti samana vuonna maantieajon maailmanmestaruuden 24 sekunnin erolla Wout van Aertiin. Hän voitti 2021 La Flèche Wallonnen  ohitettuaan viimeisen sadan metrin aikana Primož Rogličin. Hän voitti samana vuonna Ranskan ympäriajon avausetapin, mutta menetti kokonaiskilpailun johtonsa jo seuraavan etapin jälkeen. Flanderin MM-kilpailuissa hän puolusti menestyksekkäästi maantieajon mestaruuttaan voittamalla kilpailun 32 sekunnin erolla Dylan van Baarleen.\n\nSaavutuksia \n\nLähteet: Pro Cycling Stats, Cycling Archives\n\nCyclocross \n2010\nJunioreiden MM-hopea\n2012\nAlle 23-v. Ranskan-mestaruus\n2013\nAlle 23-v. maailmancup, Rooma, voitto\nAlle 23-v. Ranskan-mestaruus\n\nMaantiepyöräily \n2012\nCoupe des nations Ville Saguenay (alle 23-v. kilpailu), nuorten kilpailun ja 2. etapin voitto\n2013\nTour de Bretagne, 4. etapin voitto\nGrand Prix Südkärnten, voitto\nThüringen-Rundfahrt (alle 23-v. kilpailu), 3. etapin voitto\nTour de l'Avenir, pistekilpailun ja 7. etapin voitto\n2014\nLondon–Surrey Classic, kolmas\nTour de L'Ain, pistekilpailun, nuorten kilpaiun ja 4. etapin voitto\nGP Ouest-France, viides\n2015\nAmstel Gold Race, seitsemäs\nLa Flèche Wallonne, toinen\nLiège–Bastogne–Liège, toinen\nKalifornian ympäriajo, kokonaiskilpailussa toinen, nuorten kilpailun ja 7. etapin voitto\n2016\nAmstel Gold Race, kuudes\nLa Flèche Wallonne, toinen\nKalifornian ympäriajo, kokonaiskilpailun ja 3. etapin voitto\nCritérium du Dauphiné, kokonaiskilpailussa kuudes, nuorten kilpailun voitto\nRanskan ympäriajo, 2. etapilla toinen\nOlympialaiset, maantiejossa neljäs\nEM-kilpailut, maantieajossa hopeaa\n2017\nAbu Dhabi Tour, kokonaiskilpailussa viides ja nuorten kilpailun voitto\nPariisi–Nizza, kokonaiskilpailussa viides, pistekilpailun, nuorten kilpailun ja 4. etapin (aika-ajo) voitto\nMilano – San Remo, kolmas\nEspanjan ympäriajo, 8. etapin voitto\nMM-kilpailut, maantieajossa kymmenes\nLombardian ympäriajo, toinen\nTour of Guangxi, kokonaiskilpailussa neljäs, nuorten kilpailun voitto\n2018\nColombia Oro y Paz, 4. etapin voitto\nAbu Dhabi Tour, kokonaiskilpailussa neljäs\nBaskimaan ympäriajo, 1. ja 2. etapin voitto\nLa Flèche Wallonne, voitto\nLiège–Bastogne–Liège, neljäs\nCritérium du Dauphiné, 4. etapin voitto\nRanskan ympäriajo, mäkikirikilpailun sekä 10. ja 16. etapin voitto, 14. etapilla toinen\nClásica de San Sebastián, voitto\nBritannian ympäriajo, kokonaiskilpailun ja 3. etapin voitto\nSlovakian ympäriajo, kokonaiskilpailun ja 1. etapin voitto*\nMM-kilpailut, maantieajossa kahdeksas\n2019\nVuelta a San Juan, 2. etapin ja 3. etapin (aika-ajo) voitto\nTour Colombia, pistekilpailun ja 5. etapin voitto\nStrade Bianche, voitto\nTirreno–Adriatico, kokonaiskilpailussa kuudes, 2. ja 6. etapin voitto\nMilano – San Remo, voitto\nBaskimaan ympäriajo, 2. etapin voitto\nBrabantse Pijl, toinen\nAmstel Gold Race, neljäs\nLa Flèche Wallonne, voitto\nCritérium du Dauphiné, mäkikirikilpailun ja 6. etapin voitto\nRanskan ympäriajo, kokonaiskilpailussa viides, 3. etapin ja 13. etapin (aika-ajo) voitto, 14. etapilla toinen, 8. etapilla kolmas\n2020\nMilano – San Remo, toinen\nRanskan ympäriajo, 2. etapin voitto\nMM-kilpailut, maantieajossa kultaa\nLiège–Bastogne–Liège, viides\nBrabantse Pijl, voitto\n2021\nTour de la Provence, kokonaiskilpailussa toinen\nStrade Bianche, toinen\nTirreno–Adriatico, 2. etapin voitto\nAmstel Gold Race, kuudes\nLa Flèche Wallonne, voitto\nLiège–Bastogne–Liège, toinen\nRanskan ympäriajo, 1. etapin voitto\nClásica de San Sebastián, kuudes\nBretagne Classic Ouest-France, toinen\nBritannian ympäriajo, kokonaiskilpailussa kolmas\nMM-kilpailut, maantieajossa kultaa\nLombardian ympäriajo, kuudes\n2022\nTour de la Provence, kokonaiskilpailussa toinen, pistekilpailun voitto\nBaskimaan ympäriajo, 2. etapin voitto\nLa Flèche Wallonne, neljäs\nTour de Wallonie, 1. etapin voitto\n2023\nFaun-Ardèche Classic, voitto\nCritérium du Dauphiné, 2. etapin voitto\n\nLähteet \n\nRanskalaiset maantiepyöräilijät\nVuonna 1992 syntyneet\nElävät henkilöt"}
{"id": "238541", "url": "https://fi.wikipedia.org/wiki/Keskustan%20Per%C3%A4pohjolan%20piiri", "title": "Keskustan Peräpohjolan piiri", "text": "Keskustan Peräpohjolan piiri on yksi Suomen Keskustan 21 piirijärjestöstä ja toinen puolueen kahdesta piirijärjestöstä Lapin vaalipiirin alueella. Se koostuu Enontekiön, Kemin, Keminmaan, Kolarin, Muonion, Pellon, Simon, Tervolan, Tornion ja Ylitornion kunnallisjärjestöistä.\n\nKansanedustajat \nPeräpohjolan piiristä valittiin 2019 eduskuntavaaleissa kaksi kansanedustajaa, Katri Kulmuni (2015–) ja Mikko Kärnä (2015–2018, 2019–). Kolmas Keskustan lappilainen kansanedustaja Markus Lohi valittiin Lapin piristä. Piirit asettavat yhteisen ehdokaslistan eduskuntavaaleihin Lapin vaalipiirissä.\n\nKatri Kulmuni toimi myös Keskustan puheenjohtajana (2019–2020).\n\nJohto \nPiirin puheenjohtaja on Tanja Joona, Ylitornio (2019–). Varapuheenjohtajina toimivat Olli Rainio, Tornio (2019–) sekä Mikko Lampela, Keminmaa (2020–). \n\nPiirihallitukseen kuuluu varsinaisina jäseninä:\n\n Leena Palojärvi, Enontekiö\n Ulla Miettunen, Kemi\n Pertti Palovaara, Kolari\n Kosti Hietala, Muonio\n Sari Jurva, Pello\n Lasse Haapaniemi, Simo\nVirva Kokko, Tervola\n Markku Ponkala, Tornio\n\nPiirin toiminnanjohtajana toimii Antti Mulari (2021–). Toiminnanjohtaja on yhteinen Keskustan Lapin piirin kanssa. Piiritoimisto sijaitsee Kemissä.\n\nAikaisemmin piirin toiminnanjohtajina ovat toimineet Jaakko Sankala (196x–2003), Pekka Lehto (2003–2008), Ritva Lampela (2009–2011), Kai Puro (2012–2020), Lasse Kontiola (2021).\n\nAikaisempia kansanedustajia \nUuno Hannula (1939–1944)\nAntti Junes (1939–1945)\nMartti Miettunen (1945–1958)\nMarkus Niskala (1945–1963)\nPekka Vilmi (1963–1979)\nVeikko Hanhirova (1966–1972, 1975–1978)\nSeppo Pelttari (1983–1994)\n Maria-Kaisa Aula (1991–2003)\nOssi Korteniemi (1994–2001)\nHannes Manninen (1995–2011)\nPaavo Väyrynen (1970–1991 ja 2007–2011, Uudenmaan vaalipiiristä 1991–1995.)\nSimo Rundgren (2003–2007 ja 2011–2015)\n\nLähteet\n\nAiheesta muualla\n \n\nSuomen Keskustan piirijärjestöt\nLapin vaalipiiri"}
{"id": "296159", "url": "https://fi.wikipedia.org/wiki/Eturauhasen%20liikakasvu", "title": "Eturauhasen liikakasvu", "text": "Eturauhasen hyvänlaatuinen liikakasvu eli prostatahyperplasia () on eturauhasvaiva, joka voidaan todeta 80 prosentilta yli 60-vuotiaista miehistä. Heistä vain alle puolella on oireita.\n\nJos eturauhanen kasvaa liikaa, se painaa virtsarakon pohjaa ja ahtauttaa virtsaputkea. Käytännössä tämä voi ilmetä muun muassa lisääntyneenä virtsaamistarpeena ja ongelmina virtsan pidätyskyvyssä. Virtsantulo saattaa kestää, ja pahimmillaan kehittyy virtsaamisen estävä virtsaumpi. Eturauhasen syöpä voi aiheuttaa samanlaisia oireita, joten lääkärin on syytä tutkia tämäkin vaihtoehto, jos oireet kehittyvät tavallista nopeammin tai poikkeuksellisen nuorella iällä.\n\nEturauhasen liikakasvu liittyy ikääntymiseen, eikä sen kehittymistä voi estää. Riskitekijät ovat korkea ikä ja normaali miessukupuolihormonien tuotanto. Runsas alkoholinkäyttö ja kylmettyminen voivat pahentaa oireita.\n\nHoito \nEturauhasen liikakasvua voidaan hoitaa lääkkein tai leikkauksella, joko höyläys- tai laserleikkauksella.\n\nLääkehoito \nLääkkeinä saatetaan käyttää suun kautta annettuja finasteridiä tai dutasteridiä, jotka hillitsevät eturauhasen kasvua tai jopa pienentävät sitä salpaamalla 5α-reduktaasi-entsyymin eri muotoja. Entsyymi tuottaa testosteronista voimakkaampaa mieshormonina toimivaa dihydrotestosteronia (DHT), joka saa aikaan eturauhasen kasvun. Finasteridiä käytetään yleensä 5 mg per päivä ja se salpaa kilpailevasti entsyymin tyyppiä 2 (SRD5A2). Dutasteridiä käytetään yleensä 0.5 mg per päivä ja se salpaa kilpailevasti tyyppejä 1 ja 2 (SRD5A1-2). Lääkkeillä ei ole suuria eroja keskenään mitä tulee niiden haittoihin ja hyötyihin. Dutasteridi vähentää kuitenkin DHT-pitoisuutta kehossa tehokkaammin. Noin 20 % käyttäjistä saa jonkinlaisia sivuvaikutuksia. Impotenssi on yleisimpiä ja sitä esiintyy noin 7–8 %:lla käyttäjistä, vähentyneitä seksuaalisia haluja 5–6 %:lla, siemensyöksyn ongelmia 1 %:lla ja gynekomastiaa (rintojen kehittymistä) 1 %:lla.\n\nMyös suun kautta annettuja alfasalpaajia, kuten alfutsosiinia ja tamsulosiinia käytetään. Ne rentouttavat eturauhasen ja virtsarakon lihaksia helpottaen siten suurentuneen eturauhasen häiritsemää virtsaamista. Samalla ne myös laskevat verenpainetta, joten niitä voidaan käyttää korkean verenpaineen ja suurentuneet eturauhasen yhtäaikaiseen hoitoon. Ne estävät lähinnä alfa 1 reseptorin antagonisteja. Alfutsosiinia käytetään tavallisesti 10 mg per päivä ja tamsulosiinia 0.4 mg. Sivuvaikutuksista yleisimpiä (esiintyy alle 17 % käyttäjistä) ovat sekavuus, siemensyöksyn ongelmat ja väsymys.\n\nSaatetaan käyttää myös suun kautta annettuja fosfodiesteraasi-5 salpaajia (PDE5-estäjiä) kuten tadalafiiliä. Ne ovat tunnetusti erektiolääkkeitä, mutta ne myös rentouttavat virtsateiden alaosan lihaksia. Tämä helpottaa virtsaamista eturauhasen liikakasvusta kärsivillä.\n\nElämäntapamuutokset \nErityisesti jos oireet eivät ole merkittäviä, saattaa lääkäri suositella vähentämään juodun nesteen, alkoholin, kofeiinin, antihistamiinien, diureettien (nesteenpoistajien) ja masennuslääkkeiden käyttöä. Saatetaan myös suositella virtsan pidätysharjoittelua virtsarakon totuttelemiseksi, lantionpohjan lihasten harjoittelua ja mahdollisesti esiintyvän ummetuksen hoitoa.\n\nLiikakasvun aiheuttaja \nLiikakasvun aiheuttajaa ei tunneta. Testosteronin määrä vähenee miehen vanhentuessa. Vastaavasti naishormonien (estrogeenien) määrä suhteessa testosteroniin kasvaa. Estrogeenien on ehdotettu aiheuttavan eturauhasen kasvua. Toinen teoria on se, että dihydrotestosteroni-mieshormonin (DHT) tuotto ei vähene eturauhasessa miehen vanhetessa, ja että DHT olisi eturauhasen liikakasvun pääaiheuttaja. Miehet, ketkä eivät tuota DHT:tä, eivät kärsi ylirauhasen liikakasvusta.\n\nLähteet\n\nAiheesta muualla\n\nKäypä hoito -suosituksen potilasversio\nUrologia\nSeulonnan keskeiset artikkelit"}
{"id": "1507396", "url": "https://fi.wikipedia.org/wiki/Niemolampi", "title": "Niemolampi", "text": "Niemolampi  on Pirkanmaalla Virroilla Heinäperän kylän lähellä sijaitseva lampi.\n\nMaantietoa \nLammen pinta-ala on 1,8 hehtaaria, se on 300 metriä pitkä ja 100 metriä leveä. Lammella ei ole kartan mukaan saaria.  Sen rantaviivan pituus on 700 metriä.\n\nVesistösuhteet \nLampi sijaitsee Kokemäenjoen vesistössä (vesistöaluetunnus 35) Ähtärin ja Pihlajaveden reittien valuma-alueen (35.4) Toisveden alueella (35.42), jonka Matoluoman valuma-alueeseen (35.427) se kuuluu. Lammen vedenpinnan korkeus on 131,1 metriä mpy.\n\nLähteet \n\nToisveden alue\nBotin luomat artikkelit\nVirtain järvet"}
{"id": "1389744", "url": "https://fi.wikipedia.org/wiki/Fenomenalna", "title": "Fenomenalna", "text": "Fenomenalna (Ilmiömäinen) on bulgarialaisen pop-folk -laulaja Anelian kahdeksas studioalbumi. Se julkaistiin vuonna 2014 levymerkillä Payner.\n\nKappaleet \n \n \n \n \n \n \n \n \n \n \n \n \n\nVuoden 2014 albumit\nBulgarialaiset albumit\nBulgarialaiset folkalbumit"}
{"id": "1007739", "url": "https://fi.wikipedia.org/wiki/Jos%C3%A9%20Victoriano%20Naranjo%20Tovar", "title": "José Victoriano Naranjo Tovar", "text": "José Victoriano Naranjo Tovar (s. 3. heinäkuuta 1941) on ecuadorlainen roomalaiskatolinen piispa. Hänet vihittiin papiksi Latacungan hiippakuntaan 2. heinäkuuta 1965 ja nimitettiin sen piispaksi 19. helmikuuta 2003. Piispaksi konsekroinnin suoritti 25. maaliskuuta Raúl Holguer López Mayorga, jota avustivat José Mario Ruiz Navas ja Néstor Rafael Herrera Heredia.\n\nLähteet \n\nEcuadorilaiset papit\nKatoliset piispat\nVuonna 1941 syntyneet\nElävät henkilöt"}
{"id": "993425", "url": "https://fi.wikipedia.org/wiki/Legend%20of%20Edda", "title": "Legend of Edda", "text": "Legend of Edda on GamesCampusin kehittämä selainpeli, jossa Titaanit ja Olympukset taistelevat keskenään. Legend of Eddassa on mahdollisuus PvP pelaamiseen (Player versus Player.)\n\nHahmoluokat  \n\nLegend of Eddassa on kolme pääluokkaa, joista kaikki sisältävät kaksi sivuluokkaa:\nFighter (Swordman ja Warrior)\nRogue (Archer ja Assassin)\nMage (Cleric ja Wizard)\n\nJokaisella hahmoluokalla on omat taitonsa, jotka auttavat taistelemisessa. Lisäksi tasolla 20, jokainen hahmo voi oppia \"Demi-God Skillin\" (Puolijumalataidon,) jotka ovat huomattavasti tavallisia taitoja voimakkaampia.\n\nPvP \n\nLegend of Eddassa käytetään luokka (grade) järjestelmää. \nGrade 1 vastaa tasoa 1-20\nGrade 2 vastaa tasoa 20-40\nGrade 3 vastaa tasoa 40-54\n\nOtteluissa on vastakkain Titaanit ja Olympukset. Tavoitteena on tappaa vastapuolen pelaajia ja siten ansaita pisteitä puolelleen, sekä varastaa vastustajien kristallit ja tuoda ne oman tukikohdan arkkuihin.\n\nMMORPG-pelit"}
{"id": "1186254", "url": "https://fi.wikipedia.org/wiki/Evandro", "title": "Evandro", "text": "Evandro Goebel, yleensä vain Evandro (s. 23. elokuuta 1986 Blumenau, Brasilia) on brasilialainen jalkapalloilija. Hän edustaa Portugalin Primeira Ligassa pelaavaa Portoa ja on pelipaikaltaan hyökkäävä keskikenttäpelaaja.\n\nSeurajoukkueura \nEvandro siirtyi portugalilaisseura Estoriliin kesällä 2012 serbialaisesta Belgradin Punaisesta tähdestä. Hän teki ensimmäisen maalinsa joukkueessa 27. tammikuuta 2013 ottelussa Olhanensea vastaan.\n\nLopulta kuukausia kestäneen tarkkailun jälkeen Evandro siirtyi Portoon kesällä 2014.\n\nLähteet\n\nAiheesta muualla \n Evandron esittely ja tilastot Footballzz-sivustolla \n\nBrasilialaiset jalkapalloilijat\nVuonna 1986 syntyneet\nElävät henkilöt"}
{"id": "716039", "url": "https://fi.wikipedia.org/wiki/Michael%20Oenning", "title": "Michael Oenning", "text": "Michael Oenning (s. 27. syyskuuta 1965) on saksalainen jalkapallovalmentaja ja entinen pelaaja.\n\nUra\n\nOenningin pelaajaura oli varsin vaatimaton ja hän pelasi muutamia vuosia pienissä saksalaisseuroissa. Valmennusuransa hän aloitti vuonna 1999 Baden-Württembergin osavaltion jalkapalloliiton palveluksessa. Vuonna 2000 hänestä tuli Saksan alle 18- ja 20-vuotiaiden maajoukkuevalmentaja. Hän hoiti molempia tehtäviä rinnakkain vuoteen 2004, kunnes siirtyi Borussia Mönchengladbachin apulaisvalmentajaksi.\n\nOenning toimi Mönchengladbachin apulaisvalmentajana vuoden verran siirtyen 2005 VfL Wolfsburgiin apulaisvalmentajaksi. Oenning työskenteli Wolfsburgissa pari vuotta toimien Holger Fachin ja Klaus Augenthalerin apuvalmentajana. Keväällä 2007 Oenning toimi Augenthalerin potkujen jälkeen yhdessä ottelussa seuran päävalmentajana. Kesällä 2007 hän siirtyi VfL Bochumin organisaatioon alle 19-vuotiaiden joukkueen päävalmentajaksi.\n\nHelmikuussa 2008 Oenning siirtyi Thomas von Heesenin apuvalmentajaksi 1. FC Nürnbergiin. Kun von Heesen sai syyskuussa 2008 potkut seurasta, nousi Oenning päävalmentajaksi.  Oenning allekirjoitti sopimuksen kesäkuuhun 2009 saakka, mutta nousu Bundesliigaan keväällä 2009 poikivat hänelle jatkosopimuksen aina kesään 2011 saakka. \n\nKausi 2009/10 Bundesliigassa alkoi kohtuullisesti, mutta kauden vanhetessa tulokset alkoivat muuttua kehnoiksi. Lopulta seura erotti Oenningin joulutauon alettua. Lopullinen niitti oli 3–0 tappio 1. FC Kölnille tärkeässä putoamiskamppailussa. \n\nKesäkuussa 2010 Oenning siirtyi Armin Vehin apulaisvalmentajaksi Hamburger SV:hen.  Maaliskuussa 2011 hän nousi potkut saaneen Vehin paikalle HSV:n päävalmentajaksi.  Vaikka Oenning ei saanutkaan piiskattua HSV:tä aivan niin hyvään vauhtiin kuin toivottiin, jatkoi seura hänen sopimustaan huhtikuussa 2011 kesään 2013 saakka.  Kausi 2011/12 alkoi HSV:n osalta katastrofaalisesti ja Oenning sai potkut 19. syyskuuta HSV:n majaillessa viiden kierroksen jälkeen sarjajumbona vain yhdellä pisteellä. \n\nTammikuussa 2016 Oenningista tuli Unkarin pääsarjassa putoamiskamppailuun vajonneen Vasasin päävalmentaja. Oenningin johdolla Vasas säilyi niukasti Unkarin pääsarjassa yhden pisteen turvin. Kaudella 2016/17 Vasas pelasi loistavan kauden ja sijoittui liigassa yllättäen kolmanneksi, mikä oli joukkueen paras sijoitus 16 vuoteen. Kaudella 2017/18 menestys jäi vaisuksi ja kauden päätteeksi Vasas putosi liigasta. Seura ei uusinut Oenningin sopimusta ja hän jätti seuran kesällä 2018.\n\nMarraskuun puolivälissä 2018 Oenningista tuli 2. Bundesliigassa toiseksi viimeiseksi juuttuneen 1. FC Magdeburgin päävalmentaja. Oenning ei saanut pelastettua Magdeburgia putoamiselta ja kauden jälkeen seura ei jatkanut hänen sopimustaan.\n\nMarraskuussa 2019 Oenningista tuli Kreikan Superliigan Arisin päävalmentaja. Oenning sai potkut seurasta syyskuussa 2020, kun Aris oli pudonnut Eurooppa-liigan karsinnoissa. \n\nJoulukuussa 2020 Oenning jatkoi uraansa unkarilaisen Újpestin päävalmentajana. Hän johdatti joukkueen Unkarin cupin loppuotteluun, mutta mestaruus jäi haaveeksi Fehérvárin oltua vahvempi finaalissa. Oenning sai potkut seurasta joulukuun lopussa 2021.\n\nTammikuussa 2022 Oenning teki kesään 2023 ulottuvan sopimuksen Itävallan Erste Ligassa pelaavan Wacker Innsbruckin kanssa. Seura ajatui talousvaikeuksien vuoksi konkurssiin ja Oenningin urakka seurassa päättyi kauden 2021/22 jälkeen.\n\nMeriitit\n\n Nousu Bundesliigaan: 2009\n\nLähteet\n\nSaksalaiset jalkapalloilijat\nSaksalaiset jalkapallovalmentajat\nVuonna 1965 syntyneet\nElävät henkilöt"}
{"id": "1477110", "url": "https://fi.wikipedia.org/wiki/Jukka%20Aaltonen%20%28n%C3%A4yttelij%C3%A4%29", "title": "Jukka Aaltonen (näyttelijä)", "text": "Jukka Aaltonen (s. 1957) on suomalainen näyttelijä ja Turun ruotsalaisen teatterin (Åbo Svenska Teater) johtaja vuodesta 2016.  \n\nAaltonen on opiskellut Kööpenhaminassa näyttelemistä ja näytellyt Rovaniemen Teatterissa, Kajaanin kaupunginteatterissa, Turun Uudessa Teatterissa, Turun kaupunginteatterissa ja Åbo Svenska Teaterissa.\n\nLähteet \n\nSuomalaiset näyttelijät\nElävät henkilöt\nVuonna 1957 syntyneet"}
{"id": "1690054", "url": "https://fi.wikipedia.org/wiki/Eugenia%20Err%C3%A1zuriz", "title": "Eugenia Errázuriz", "text": "Eugenia Huici Arguedas de Errázuriz (1860–1951) oli chileläistaustainen muoti-ikoni ja mesenaatti. Kansallisuudeltaan hän oli baski. Hän tuki monia taiteilijoita ja hänen ystäviinsä lukeutuivat John Singer Sargent, Pablo Picasso, Le Corbusier, Igor Stravinsky , Coco Chanel ja monia muita aikansa kuuluisuuksia.\n\nElämänvaiheita \nEugenia Erráruiz oli upporikkaan hopeakaivoksen omistajan tytär. Hän kävi englantilaisten nunnien pitämää koulua Valparaisossa. Hän solmi avioliiton José Tomás Errázurizin kanssa. Aviomies oli erittäin rikkaan perheen poika joka oli diplomaatti ja maisemamaalari. Perhe omisti myös viinitilan. Taiteellinen pariskunta muutti Pariisiin vuonna 1882.  \n\nPerheen muuttaessa Ranskaan oli toinen heidän kahdesta tyttärestään kuollut. Ranskassa pariskunta sai pojan ja tyttären. Pariisissa heitä odottivat aviomehen sisar Amalia Errázuriz de Subercaseaux ja tämän aviomies Ramón Subercaseaux Vicuña joka oli diplomaatti. Heidän kauttaan pariskunta pääsi Pariisin kulttuuripiireihin ja he tutustuivat John Singer Sargentiin. Singer Sargent oli parhaillaan maalaamassa Amalian muotokuvaa kun he tapasivat. Varsinainen ystävystyminen tapahtui vuonna 1880 Venetsiassa. Siellä he tutkivat yhdessä kaupunkia ja sen taidekokoelmia. \n\nPalattuaan Pariisiin pariskunta osti Singer Sargentilta kolme Capria esittävää maalausta. Hän maalasi myös kolme Eugenian muotokuvaa. Hänet ikuistivat kankaalleen myös Giovanni Boldini, Augustus John, Paul César Helleu ja Pablo Picasso. \n\nVuoden 1900 paikkeilla Eugenia Errázuriz muutti lapsineen Lontooseen. Aviomies meni Sveitsiin saamaan hoitoa tuberkuloosiinsa. Puolisoiden välit alkoivat vähitellen vieraantua.He eivät kuitenkaan ottaneet virallista avioeroa. Eugenia asettui Lontooseen Chelseaan sisarenpoikansa perheeseen lähelle ystäväänsä Singer Sargentia. Sisarenpoika José Antonio Gandarillas liikkui Lontoon taiteilijapiireissä, joihin myös Eugenia toivotettiin tervetulleeksi. \n\nAsuttuaan kuusi vuotta Lontoossa Errázuriz muutti takaisin Ranskaan. Hän rakennutti huvilan Biarritziin täysin oman makunsa mukaan. Huvila oli antiteesi Belle Époque ajan rönsyilevälle tyylille. Hän otatti esille rakennuksen tiiliseinät ja sisustuksessa sekoitti vanhaa ja arvokasta uuteen ja arkiseen; samassa huoneessa oli antiikkisohvia ja kastelukannuja. \n\nVuonna 1916 Errázuriz tapasi itseään kaksikymmentä vuotta nuoremman Picasson, jonka kanssa alkoi pitkä ystävyys. Errázurizista muodostui boheemille taiteilijalle huolenpitäjä ja äitihahmo. Taiteilija lahjoitti mesenaatilleen pari teosta ja mesenaatti tutustutti taiteilijan merkittäviin taidevälittäjiin. \n\n1940-luvulla Errázurizin elämä muuttui, kun hänen tulonsa alkoivat ehtyä. Hän alkoi kiinnostua uskonnosta ja liittyi fransiskaaneihin antamatta kuitenkaan nunnalupausta. Toimeentulon varmistamiseksi hän alkoi myydä taideteoksiaan ja Picasson töitä. Hänen kolme lastaan asuivat Chilessä ja alkoivat järjestää äitinsä muuttoa kotimaahansa. Erráruiz kuoli Santiago de Chilessä jäätyään auton alle 91-vuotiaana.\n\nLähteet \n\n Mesenaatit\n Vuonna 1860 syntyneet\n Vuonna 1951 kuolleet"}
{"id": "235042", "url": "https://fi.wikipedia.org/wiki/Pekka%20Helin%20%28arkkitehti%29", "title": "Pekka Helin (arkkitehti)", "text": "Pekka Juhani Helin (s. 1. toukokuuta 1947 Tampere) on suomalainen arkkitehti.\n\nHelinin tuoreimpia töitä ovat kauppakeskus Sello Espoossa, Itämerentorni Ruoholahdessa Helsingissä ja Nokian pääkonttori, joka sai Vuoden teräspalkinnon 1997. Myös eduskuntatalon lisärakennus Pikkuparlamentti on hänen töitään, samoin Finnforestin pääkonttori Tapiolassa Espoossa. Helin on toiminut myös kauppakeskus Redin arkkitehtina.\n\nPalkintoja\nEuropean Steel Structure 2001\n Vuoden teräsrakenne 1997, 2000, 2004\n Vuoden puupalkinto 2006\n Rakennustaiteen valtionpalkinto 2006\n\nAiheesta muualla\n\nLisätietoja ja palkinnot\nArkkitehtitoimisto Helin & Co \n\nSuomalaiset arkkitehdit\nVuonna 1947 syntyneet\nElävät henkilöt"}
{"id": "1548344", "url": "https://fi.wikipedia.org/wiki/The%20New%20York%20Times%20Best%20Seller%20list", "title": "The New York Times Best Seller list", "text": "The New York Times Best Seller list on viikoittain julkaistu Yhdysvaltojen myydyimpien kirjojen luettelo. Sitä julkaisee The New York Timesin kirjallisuusliite The New York Times Book Review. New York Times aloitti listan julkaisemisen vuonna 1931. Se jakautuu nykyisin useisiin tieto- ja kaunokirjallisuuden alaluokkiin. \n\nListan kokoamisen periaatteet ovat liikesalaisuus, mutta tiettävästi myyntimäärät perustuvat tukkumyyntiin. Listaa pidetään myyntilistoista vaikutusvaltaisimpana. Se paljastetaan kirja-alan sisällä kymmenen päivää ennen kuin se julkaistaan lehdessä. Kirjan kannessa \"New York Times Bestselling Author\" on myyntivaltti.\n\nLähteet\n\nAiheesta muualla\n New York Timesin bestsellerlista\n\nLuettelot kirjallisuudesta\nMarkkinointi\nKirjakauppa"}
{"id": "1730780", "url": "https://fi.wikipedia.org/wiki/Laura%20Save", "title": "Laura Save", "text": "Laura Katriina Save (10. lokakuuta 1983 – 24. maaliskuuta 2012) oli suomalainen kirjailija.\n\nSave oli lääketieteen kandidaatti, joka sairastui kesken opintojensa aggressiiviseen osteosarkoomaan. Hän jatkoi opiskelua vielä sairastumisen jälkeen. Save kuoli sairauteensa ennen kuin ehti saada tietoa ainoaksi jääneen teoksensa Paljain jaloin (WSOY, 2013) julkaisusta. Kustantaja kuvaili teosta dokumenttiromaaniksi. Se perustuukin osin kirjoittajansa omiin muistiinpanoihin ja blogiin. Teos kuvaa muun muassa nuoren henkilön sopeutumista kuoleman läheisyyteen.\n\nSavella oli puolisona toinen nuori nainen, ja hänellä oli pieni poika.\n\nLähteet \n\nSuomalaiset kirjailijat\nVuonna 1983 syntyneet\nVuonna 2012 kuolleet"}
{"id": "1211101", "url": "https://fi.wikipedia.org/wiki/Watch%20Out%20%28Alex%20Gaudinon%20kappale%29", "title": "Watch Out (Alex Gaudinon kappale)", "text": "Watch Out on italialaisen DJ-tuottaja Alex Gaudinon kappale hänen My Destination-debyyttialbumilta, jolla myös duetoi brittiläisartisti Shèna. Sen julkaisi Rise Italy albumin kolmantena singlenä 28. tammikuuta 2008. Singlen toinen julkaisu tapahtui UEFA Euro 2008-ottelua varten, kun musiikkivideo sisältää \"videopeli\" jalkapallo-ottelun, jota pelaavat spandex shortseihin ja toppeihin pukeutuneet rivot naiset. Kappale sisältää samanlaisuuksia Pigbagin kappaleesta \"Papa's Got A Brand New Pigbag\". Kappaleen vastaavana sanoittajana toimi italialainen DJ-tuottaja Jerma (kreditoimaton).\n\nLähteet\n\nVuoden 2008 kappaleet\nItalialaiset musiikkikappaleet\nDancekappaleet"}
{"id": "727152", "url": "https://fi.wikipedia.org/wiki/Climateprediction.net", "title": "Climateprediction.net", "text": "Climateprediction.net (CPDN) on hajautetun laskennan projekti BOINC-alustalla. Projekti on aloitettu Oxfordin yliopistossa Englannissa. Projektissa pyritään mallintamaan ilmastonmuutosta vuoteen 2080 asti. Projekti on saanut enemmän laskentatehoa osakseen kuin yksikään toinen ilmastonmuutosta tutkiva projekti.. Projektiin osallistuminen vaatii erillisen ohjelmistolisenssin hyväksymisen.\n\nLähteet\n\nOhjelmistot\nHajautetut järjestelmät\nIlmastonmuutos"}
{"id": "1428877", "url": "https://fi.wikipedia.org/wiki/Taisto%20Tikkanen", "title": "Taisto Tikkanen", "text": "Taisto Tikkanen (s. 8. toukokuuta 1940 Nurmo) on uransa lopettanut suomalainen pesäpalloilija. Tikkanen pelasi vuosina 1955–1967 pesäpallon mestaruussarjassa ja suomensarjassa Seinäjoen Maila-Jussien, Helsingin Pallo-Tovereiden ja Nurmon Jymyn joukkueissa. Tikkanen valittiin kolmesti Itä–Länsi-otteluun vuosina 1958, 1964 ja 1966. Pelipaikaltaan Tikkanen toimi kopparina.\n\nTikkanen sai kaudella 1959 pelikieltoa, kun hänen pelaajasiirtoaan puitiin Pesäpalloliitossa Puna-Mustien toimesta, kun Tikkanen liittyi naapuriseura Pallo-Toverieden joukkueeseen. Jupakan taustalla oli mahdolliset rahapalkkiot siirron taustalla.\n\nSaavutukset\n\nPelaajana \n 1 SM-kulta: 1959\n 3 Itä-Länsi-ottelua: 1958, 1964, 1966\n\nLähteet \n\nSuomalaiset pesäpalloilijat\nVuonna 1940 syntyneet\nElävät henkilöt"}
{"id": "243417", "url": "https://fi.wikipedia.org/wiki/Loviisa%20Ulriika", "title": "Loviisa Ulriika", "text": "Loviisa Ulriika (24. heinäkuuta 1720 – 16. heinäkuuta 1782) oli Ruotsin kuningatar vuosina 1751–1771. Hänen puolisonsa oli kuningas Aadolf Fredrik.\n\nElämäkerta \n\nLoviisa Ulriika oli Preussin kuningas Fredrik Vilhelm I:n ja Sophie Dorothea von Braunschweig-Lüneburgin tytär ja Preussin kuningas Fredrik II Suuren sisar. Poliittisista syistä hänet naitettiin vuonna 1744 Ruotsin kruununprinssi Aadolf Fredrikille. Ruotsin kuningatar hänestä tuli vuonna 1751. \n\nSeuraavana vuonna hallitsija teki tutustumismatkan Suomeen. Tämän matkan eräs seuraus oli, että Degerbyn kaupungin nimi vaihdettiin Loviisaksi.\n\nLoviisa Ulriika oli kaunis ja älykäs nainen, joka osallistui aktiivisesti politiikkaan. Hän oli oppinut Preussin hovissa kunnioittamaan vahvaa ja itsevaltaista hallitsemistapaa, joten hän ei halunnut hyväksyä Ruotsin poliittista järjestelmää, jossa säädyt käyttivät valtaa ja kuningas oli pelkkä nimellinen valtionpäämies. Loviisa Ulriikan voidaankin sanoa ottaneen elämäntehtäväkseen Ruotsin kuninkaan vallan kasvattamisen. Käytännössä tämä tarkoitti kuningattaren vallan kasvattamista, sillä kuningas Aadolf Fredrik oli luonteeltaan leppoisa mies, jolla ei ollut edellytyksiä vastustaa lujatahtoista puolisoaan. Pelkällä tahdolla ei kuitenkaan voitu saada Ruotsin säätyjä luopumaan vallastaan. Kuningaspari yritti hajottaa valtiopäivät ja tehdä näin vallankaappauksen vuonna 1756. Tämä hanke epäonnistui kuitenkin täysin, ja kuningatar joutui pyytämään säädyiltä anteeksi huonoa käytöstään. \n\nKuningatar sai lisää mielipahaa vuonna 1757, kun Ruotsi meni julistamaan sodan (ks. Pommerin sota) kuningattaren synnyinmaalle Preussille. Sota sujui kuitenkin huonosti, ja lopulta joutuivat säädyt puolestaan nöyrtymään kuningattaren edessä: Loviisa Ulriikaa pyydettiin välittäjäksi rauhanneuvotteluihin, joissa toisena osapuolena oli hänen veljensä Preussin kuningas Fredrik II Suuri.\n\n1760-luvulla Loviisa Ulriika joutui huomaamaan, että hoviin oli ilmestynyt uusi vallantavoittelija. Kruununprinssi Kustaa oli perinyt äitinsä älykkyyden ja kunnianhimon, joten hän alkoi jo hyvin nuorella iällä irtautua äitinsä vaikutusvallasta. Loviisa Ulriikan toiveet oman valtansa lisäämisestä heikkenivät, ja hän alkoi yhä enemmän keskittyä kulttuuriharrastuksiin. Hän kunnioitti ranskalaista kulttuuria ja oli kirjeenvaihdossa mm. valistusfilosofi Voltairen kanssa.\n\nLeskikuningattarena \n\nAadolf Fredrik kuoli vuonna 1771 ja kruununprinssi Kustaasta tuli kuningas Kustaa III. Leskikuningatar Loviisa Ulriikan välit poikaansa huononivat entisestään. Vuonna 1778 tapahtui täydellinen välirikko, jonka syynä olivat Loviisa Ulriikan levittämät huhut, joiden mukaan Kustaa III ei olisi poikansa Kustaa Aadolfin oikea isä.  Äiti ja poika sopivat välinsä vasta kun äiti teki kuolemaa vuonna 1782.\n\nLapset \n\nLoviisa Ulriikan ja Aadolf Fredrikin lapset:\n(kuolleena syntynyt) (1745–1745)\nKustaa III (1746–1792), Ruotsin kuningas 1771–1792\nKaarle XIII (1748–1818), Ruotsin kuningas 1809–1818\nFredrik Aadolf (1750–1803)\nSofia Albertina (1753–1829)\n\nLähteet\n\nAiheesta muualla\n\n Helge Pohjolan-Pirhonen: Kansakunnan historia 1: heräävä kansakunta. Porvoo-Helsinki: WSOY, 1967.\n\nRuotsin kuningattaret\nVuonna 1720 syntyneet\nVuonna 1782 kuolleet"}
{"id": "1109895", "url": "https://fi.wikipedia.org/wiki/Leo%20Pinto", "title": "Leo Pinto", "text": "Leo Hillary Knowles Pinto (11. huhtikuuta 1914 Nairobi, Kenia – 10. elokuuta 2010 Mumbai, Intia) oli intialainen maahockeypelaaja. Hän kilpaili kesäolympialaisissa 1948 ja kuului tuolloin myös Intian olympiakultaa voittaneeseen maahockeyjoukkueeseen.\n\nLähteet \n\nIntialaiset maahockeypelaajat\nIntialaiset olympiavoittajat\nVuonna 1914 syntyneet\nVuonna 2010 kuolleet"}
{"id": "313092", "url": "https://fi.wikipedia.org/wiki/Sangar", "title": "Sangar", "text": "Sangar () eli Sangaar () on taajama ja Kobjain ulusin eli Kobjain piirin hallinnollinen keskus Sahan tasavallassa Lenan oikealla rannalla. Jakutskiin on täältä vesiteitse 330 kilometriä. \n\nSangar on asukasluvultaan suurin Kobjain piirin 12 kunnasta. Sangariin kuuluvat keskustaajaman lisäksi Aviaportin ja Smoroditšnyin kylät. \n\nSangar perustettiin vuonna 1928 paikkakunnalta löytyneen hiiliesiintymän yhteyteen.\n\nAsukasluvun kehitys:\n10 107 (1989) \n4 800 (2002)\n4 500 (2005)\n4 123 (2010)\n\nLähteet\n\nAiheesta muualla\n\nSangarin epävirallinen sivusto  \n\nSahan tasavallan kaupunkimaiset taajamat\nKobjain ulus"}
{"id": "919610", "url": "https://fi.wikipedia.org/wiki/Amrita%20Rao", "title": "Amrita Rao", "text": "Amrita Rao (s. 17. kesäkuuta 1981 Bombay, Maharashtra, Intia) on intialainen näyttelijä ja malli. Hän on esiintynyt pääasiassa hindinkielisissä elokuvissa. \n\nRao aloitti uransa mallina. Hän teki näyttelijändebyyttinsä Arya Babbarin kanssa elokuvassa Ab Ke Baras vuonna 2002. Seuraavana vuonna hän näytteli Shahid Kapoorin kanssa elokuvassa Ishq Vishk, josta hän sai Filmfare Awards -ehdokkuuden. Hän näytteli jälleen Kapoorin kanssa elokuvassa Vivah, joka kuului vuoden 2006 menestyneimpiin hindielokuviin. Rao teki debyyttinsä telugunkielisessä elokuvateollisuudessa toimintaelokuvassa Athidhi vuonna 2007.\n\nYksityiselämä \nRaon juuret ovat Mangaloressa ja hän puhuu äidinkielenään konkania. Hänen sisarensa Preetika Rao on myös näyttelijä ja malli. Seitsemän vuoden seurustelun jälkeen Rao avioitui radiojuontaja Anmolin kanssa 15. toukokuuta 2016. Heidän poikansa syntyi marraskuussa 2020.\n\nFilmografia\n\nTelevisio\n\nPalkinnot ja ehdokkuudet\n\nLähteet\n\nAiheesta muualla \n\n \n \n\n \nIntialaiset näyttelijät\nIntialaiset mallit\nVuonna 1981 syntyneet\nElävät henkilöt"}
{"id": "933285", "url": "https://fi.wikipedia.org/wiki/Meri-Maari%20M%C3%A4kinen", "title": "Meri-Maari Mäkinen", "text": "Meri-Maari Mäkinen (s. 26. helmikuuta 1992, Vantaa) on suomalainen uimari ja vammaisurheilija. Turkulaistunut Mäkinen edustaa Raision Urheilijoita. Mäkisen valmentajana toimii Raision Urheilijoiden päävalmentaja Hanna Paatos. Mäkinen valittiin vuoden vammaisuimariksi vuonna 2010. Mäkisen päälaji on 200 metrin sekauinti ja sivulajeja ovat 100 m rintauinti, 100 m vapaauinti, 50 m vapaauinti, 50 m perhosuinti ja 100 m selkäuinti. Vammaluokitukseltaan Mäkinen on S7 (vapaa- ja selkäuinti), SM7 (sekauinti) ja SB7 (rintauinti). Mäkinen opiskeli Mäkelänrinteen lukiossa ja valmistui ylioppilaaksi syksyllä 2011.\n\nSaavutukset\nArvokisat:\nMM-kisat 2019 (50m) 9. 50vu\nEM-kisat 2018 (50m) 2. 200sku,\nMM-kisat 2017 (50m) 1. 200sku\nEM-kisat 2016 (50m) 2. 200sku, 4. 50pu ja 6. 100su, 100ru ja 50vu\nMM-kisat 2015 (50m) 7. 200sku ja 8. 50pu\nEM-kisat 2014 (50m) 5. 100su ja 7. 100ru, 50vu ja 50pu\nMM-kisat 2013 (50m) 11. 50vu\nLontoon paralympialaiset 2012 10. 100ru\nEM 2011 (50m) 7. 100ru ja 4. 100si\nMM 2010 (50m) 6. 100su ja 8. 100ru\nEM 2009 (50m) 5.100su ja 7. 50vu\n\nMuut saavutukset:\nVuoden Vammaisuimari 2009 ja 2010\nValtion Urheilija-apuraha vuosina 2010 ja 2011 \nMaajoukkueessa vuodesta 2005 \nSuomen Uimaliiton Unicef Team Londonissa\n\nLähteet\n\nAiheesta muualla\n \n\nSuomalaiset vammaisurheilijat\nSuomalaiset uimarit\nVuonna 1992 syntyneet\nElävät henkilöt"}
{"id": "962487", "url": "https://fi.wikipedia.org/wiki/Radio%20Rock%3A%20Sahatuimmat%202", "title": "Radio Rock: Sahatuimmat 2", "text": "Radio Rock: Sahatuimmat 2 on Radio Rockin vuonna 2010 julkaisema Radio Rockin soitetuimmista kappaleista koottu kokoelmalevy.\n\nKappaleet \n From the Heaven of My Heart (Amorphis)\n End of Me (Apocalyptica feat. Gavin Rossdale)\n Nightmare (Avenged Sevenfold)\n Fingers Crossed (Blake)\n The Last Fight (Bullet For My Valentine)\n Full of Regret (Danko Jones)\n Chameleon (Doom Unit)\n Horros (Herra Ylppö & Ihmiset)\n Lemminkäisen laulu (Kotiteollisuus)\n This is Heavy Metal (Lordi)\n Hei hei heinäkuu (Mokoma)\n Damn It's Dark (Mustasch)\n End of the Line (Negative)\n Beautiful Bomb (Reckless Love)\n The Good Die Young (Scorpions)\n Darkest Hours (Stratovarius)\n Wheels of Time (Suburban Tribe)\n Dominoes (The Mama King)\n Bacchuksen tiellä (Timo Rautiainen)\n Viina, terva & hauta (Viikate)\n\nVuoden 2010 kokoelma-albumit\nSuomalaiset metallialbumit"}
{"id": "1529445", "url": "https://fi.wikipedia.org/wiki/Kikkeritsa", "title": "Kikkeritsa", "text": "Kikkeritsa () on kylä Leningradin alueen Jaaman piirin Opoljan kunnassa Venäjällä. Se sijaitsee Kerstovasta haarautuvan maantien varrella 14 kilometriä Opoljasta pohjoiseen. Kylässä on 75 asukasta (vuonna 2017).\n\nRatsinan pogostaan kuulunut Kikkeritsa mainitaan ensimmäisen kerran Vatjan viidenneksen verokirjassa vuonna 1500. Ruotsalaisten 1600-luvun alussa laatiman maakirjan mukaan kylä oli autiona.\n\nPeter von Köppenin mukaan vuonna 1848 Kikkeritsassa asui 212 savakkoa ja 38 vatjalaista. Savakot kuuluivat Novasolkan luterilaiseen ja vatjalaiset Kerstovan ortodoksiseen seurakuntaan. Vuoden 1899 semstvon laskennan mukaan kylässä oli 297 asukasta, joista 239 oli suomalaisia, 31 venäläisiä ja 27 ”sekoittuneita”. Luterilaisia oli 239 henkeä. Kikkeritsan ja sen naapurikylän Killin suomalaismurteessa oli vaikutteita vatjasta ja virosta. Vatjan kieli oli väistynyt suomen tieltä jo 1900-luvun alussa.\n\n1900-luvun alussa Kikkeritsa kuului kyläkuntana Jaaman kihlakunnan Opoljan volostiin. Vuonna 1917 perustettiin Kikkeritsan kyläneuvosto, joka liitettiin Kerstovaan vuonna 1924. Vuonna 1928 kylässä oli 276 asukasta, mutta vuonna 1958 enää 110.\n\nLähteet\n\nJaaman piiri\nNovasolkan kylät\nVatjalaiset"}
{"id": "440930", "url": "https://fi.wikipedia.org/wiki/Samuel%20Matete", "title": "Samuel Matete", "text": "Samuel Matete (s. 27. heinäkuuta 1968 Chingola, Sambia) on sambialainen entinen pikajuoksija, 400 metrin aitajuoksun maailmanmestari ja olympiahopeamitalisti.\n\nHänestä tuli ensimmäinen sambialainen yleisurheilun maailmanmestari ja MM-mitalisti, kun hän voitti 400 metrin aitajuoksun maailmanmestaruuden Tokion MM-kisoissa 1991 ennen Jamaikan Winthrop Grahamia ja Britannian Kriss Akabusia. Matete oli juossut jo aikaisemmin samana vuonna Zürichissä ennätyksensä 47,10, joka oli myös Afrikan ennätys. Kaksi vuotta myöhemmin Stuttgartin maailmanmestaruuskilpailuissa Matete sijoittui hopealle heti hallitsevan olympiavoittajan ja ME-miehen Kevin Youngin jälkeen. Hopealle Matete sijoittui vielä Göteborgin MM-kisoissa vuonna 1995.\n\nAtlantan olympialaisissa 1996 Matete juoksi hopealle häviten voittajalle Yhdysvaltain Derrick Adkinsille 0,24 sekuntia. Matete voitti yleisurheilun maailmancupissa 400 metrin aidat yhteensä kolme kertaa vuosina 1992, 1994 ja 1998. Vuonna 1998 hän voitti myös Afrikan mestaruuden.\n\nEnnätykset \n\n 400 metrin aidat – 47,10 (1991)\n 400 m – 44,88 (1991)\n 200 m – 21,04 (1989)\n 100 m – 10,77 (1989)\n\nLähteet\n\nAiheesta muualla \n \n\nSambialaiset 400 metrin aitajuoksijat\nSambialaiset olympiamitalistit\nVuonna 1968 syntyneet\nElävät henkilöt"}
{"id": "1215938", "url": "https://fi.wikipedia.org/wiki/Happy%20Trails", "title": "Happy Trails", "text": "Happy Trails on Quicksilver Messenger Servicen toinen albumi. Osa levystä äänitettiin kahdella keikalla Fillmore Eastissä ja Fillmore Westissä. Albumi julkaistiin vuonna 1969 levymerkillä Capitol Records.\n\nAlbumi valittiin vuonna 2005 julkaistuun hakuteokseen 1001 albumia jotka jokaisen on kuultava edes kerran eläessään.\n\nKappaleet\n\nA-puoli\n\nB-puoli\n\nKokoonpano \n John Cipollina – soolokitara, laulu\n Gary Duncan – kitara, laulu\n David Freiberg – basso, piano, laulu\n Greg Elmore – rummut, laulu\n\nArviot \n Allmusic: \n Sputnikmusic:\n\nLähteet \n\nQuicksilver Messenger Servicen albumit\nVuoden 1969 konserttitallenteet\nPsykedeeliset rockalbumit"}
{"id": "629517", "url": "https://fi.wikipedia.org/wiki/Reisiyhdynt%C3%A4", "title": "Reisiyhdyntä", "text": "Reisiyhdyntä on seksin muoto, jossa mies laittaa siittimensä partnerin yhteenpuristettujen reisien väliin. Reisiyhdyntää on käytetty keinona välttää raskaus ja säilyttää neitsyys.\n\nReisiyhdynnässä naisen kanssa siitin asetetaan reisien väliin niin ylös, että sen varsi koskettaa häpyhuulia, mutta terska on irti emättimestä.\n\nJotkin naiset kokevat reisiyhdynnän tuottavan vaginan penetraatiota voimakkaampaa mielihyvää.\n\nMyös reisiyhdynnässä siemennestettä saattaa joutua emättimeen ja kondomin käyttö on tarpeen suojaamaan sukupuolitaudeilta. Liukaste voi olla tarpeen.\n\nLähteet\n\nAiheesta muualla\n How to Have Interfemoral Sex - eHow Relationships & Family  \n\nSeksuaalinen toiminta\nSeulonnan keskeiset artikkelit"}
{"id": "802370", "url": "https://fi.wikipedia.org/wiki/Sekoelma%21", "title": "Sekoelma!", "text": "Sekoelma! on rap-yhtye Raptorin 26. toukokuuta 2010 julkaistu kokoelmalevy, joka sisältää vanhempia kappaleita alkuperäisinä versioina, sekä yhtyeen uutta tuotantoa. Levyn kappaleita ovat muun muassa hitit \"Oi beibi\", \"Armeija\" ja \"Debi Gibson\". Albumilla on myös mukana uudet, Jaakko Salovaaran tuottamat remix-versiot kappaleista \"Oi beibi\", nimellä \"Oi beibi 16\", sekä Jufo III:n ja Izmon toisen yhtyeen, Allekirjoittaneen kappaleesta \"Tosi tarttuva täytebiisi\", nimellä \"Tosi tarttuva täytebiisi 16\". Näistä molemmista kappaleista on julkaistu musiikkivideo.\n\nAlbumi ylsi Suomen virallisen listan seitsemännelle sijalle.\n\nKappaleet\n\nArvostelut \n Desibeli.net: \n Dome.fi: \n Rumba:\n\nLähteet \n\nVuoden 2010 kokoelma-albumit\nRaptorin albumit"}
{"id": "788718", "url": "https://fi.wikipedia.org/wiki/Viirup%C3%A4%C3%A4kottarainen", "title": "Viirupääkottarainen", "text": "Viirupääkottarainen (Spodiopsar cineraceus, synonyymi Sturnus cineraceus) on itäaasialainen varpuslintu. Sen elinympäristö ulottuu Venäjän kaakkoisosista ja Taka-Baikaliasta Mongoliaan, Pohjois- ja Luoteis-Kiinaan,  Sahalinille, Korean niemimaalle, Japaniin ja Kuriileille. Laji on muuttolintu, ja ainakin osa kannasta talvehtii Etelä-Kiinassa. \n\nViirupääkottarainen oli tavattu vuoteen 2010 mennessä kerran myös Suomessa: huhtikuussa 1990 Kokkolan Hopeakivenlahdella.  Tämä yksilö on kuitenkin tulkittu tarhakarkulaiseksi. Lajia ei ole tavattu luonnonvaraisena muuallakaan Euroopassa, mutta sitä on paikoitellen myytävänä häkkilinnuksi.\n\nLajin holotyypin kuvaili Coenraad Jacob Temminck Japanista 1835.\n\nLähteet \n\nKottaraiset"}
{"id": "888203", "url": "https://fi.wikipedia.org/wiki/Luettelo%20Suomen%20virallisen%20mid-price-listan%20ykk%C3%B6sist%C3%A4%20vuonna%202007", "title": "Luettelo Suomen virallisen mid-price-listan ykkösistä vuonna 2007", "text": "Tämä on luettelo Suomen virallisen mid-price -listan ensimmäistä sijaa hallussaan pitäneistä mid-price -levyistä vuonna 2007.\n\nKatso myös\n\nLähteet \n Musiikkituottajat → Tilastot → Suomen virallinen lista → Mid-price\n\nLuettelot Suomen virallisen mid-price-listan ykkösistä vuosittain\nMid-price 2007"}
{"id": "1014677", "url": "https://fi.wikipedia.org/wiki/Roseeviini", "title": "Roseeviini", "text": "Roseeviini (myös rosee, roséviini tai rosé) on punaviinirypäleistä tehtävä vaaleanpunainen viini.\n\nRosee on kevyt, raikas ja marjainen viini, joka on parhaimmillaan nuorena ja tuoreena. Se sopii usein sellaisten ruokien kanssa, joille punaviini on liian voimakasta mutta valkoviinikään ei sovi. Roseeta käytetään usein myös seurustelujuomana, ja se on erityisen suosittu kesäviininä. Rosee nautitaan yleensä viileänä.\n\nRoseen suosio ja arvostus puna- ja valkoviineihin nähden on kasvanut viime vuosikymmeninä huomattavasti. Roseen suurimmat tuottajamaat Euroopassa ovat Ranska, Espanja (etenkin Katalonia), Portugali ja Saksa. Espanjassa roseeta kutsutaan nimellä rosado. Tumminta roseeta saadaan lämpimiltä tuotantoalueilta, missä rypäleiden väripigmentti on tummempaa kuin viileämmillä alueilla.\n\nRoseen perinteisessä valmistusmenetelmässä rypäleiden kuoret saavat olla melko lyhyen ajan käyvässä mehussa, jolloin viiniin liukenee vain osa kuorien väristä. Kuoret kaadetaan sen jälkeen pois. Puristusajankohtaa säätelemällä viinistä saadaan enemmän tai vähemmän värillistä. Euroopan unionin alueella tuotetut roseet on valmistettu tällä menetelmällä.\n\nToinen valmistustapa on saignée-tekniikka, jossa vaaleampi mehu valutetaan punaviinin käymisastioista ja siitä tehdään sitten roseeta. Tätä tapaa käytetään yhä White Zinfandel -viinin tuotannossa Kaliforniassa (missä siitä käytetään joskus nimitystä blush), mutta Euroopassa se on pitkälti korvattu pneumaattisella puristustekniikalla.\n\nKolmas tapa valmistaa roseen nimellä myytävää viiniä on sekoittamalla puna- ja valkoviiniä. Tätä tapaa pidetään yleisesti tavoista huonoimpana, mutta sitä saa käyttää Yhdysvalloissa ja Australiassa. EU-komissio yritti vuonna 2009 sallia kyseisellä menetelmällä tuotettujen viinien kutsumisen roseeksi myös Euroopassa, mutta lakiesitys peruttiin Ranskan viinintuottajien vastustuksesta.\n\nLähteet\n\nAiheesta muualla\n\nWine Enthusiast Magazine: Rosés for Summer Sipping  \n Focus on Rosé  \n Viiniweb: luettelo roseeviineistä \n\nSeulonnan keskeiset artikkelit"}
{"id": "388510", "url": "https://fi.wikipedia.org/wiki/Chapters", "title": "Chapters", "text": "\nChapters on Amorphiksen vuonna 2003 julkaistu toinen kokoelma-albumi. Kappaleet ovat yhtyeen viideltä ensimmäiseltä albumilta, ja se jäi Amorphiksen viimeiseksi julkaisuksi Relapse Recordsin kautta.\n\nKappaleet\n\nLevy 1: CD\n\nLevy 2: DVD\n\nArvostelut \n Imperiumi.net:\n\nLähteet\n\nAiheesta muualla \n \n \n\nVuoden 2003 kokoelma-albumit\nAmorphisin albumit"}
{"id": "879428", "url": "https://fi.wikipedia.org/wiki/Forssan%20vaakuna", "title": "Forssan vaakuna", "text": "Forssan vaakuna on Forssan kaupungin tunnus. Vaakunan aihe pohjautuu kauppalalle ennen kuntalain voimaantuloa 1947 tasavallan presidentin asetuksella vahvistamaan vaakunaan, jonka yhtenä aiheena on vesipyörä. Vaakuna viittaa vanhoihin myllyihin kosken rannalla, joiden ympärille nykyisen teollisuusyhdyskunnan rakentuminen sai alkunsa.\n\nVaakunan selitys on ”sinisessä kentässä hopeinen vesiratas.” Vaakunan on suunnitellut Olof Eriksson, ja Forssan kauppalanvaltuusto hyväksyi sen kokouksessaan 18. kesäkuuta 1962. Sisäasiainministeriö vahvisti vaakunan käyttöön 29. elokuuta samana vuonna.\n\nLähteet \n \n \n \n\nForssa\nVaakuna"}
{"id": "428670", "url": "https://fi.wikipedia.org/wiki/Mary%20Kay%20Bergman", "title": "Mary Kay Bergman", "text": "Mary Kay Bergman (5. kesäkuuta 1961 – 11. marraskuuta 1999) oli yhdysvaltalainen ääninäyttelijä, joka esiintyi monissa televisiosarjoissa, elokuvissa, mainoksissa ja tietokonepeleissä. Hänet muistetaan erityisesti monista rooleista animaatiosarjassa South Park.\n\nYksityiselämä\nBergman syntyi Los Angelesissa, Kaliforniassa. Hänen vanhempansa olivat juutalaisia, mutta Bergman ei harjoittanut juutalaisuutta vaan kääntyi katolilaisuuden puoleen. Hän kutsui itseään myöhemmin \"katolilaiseksi juutalaiseksi\". Hän oli naimisissa ääninäyttelijä Dino Andraden kanssa vuodesta 1990 kuolemaansa saakka vuoteen 1999.\n\nUra\nBergman aloitti vuonna 1986 ääninäyttelijänä radiossa, josta hän siirtyi animaatioihin vuonna 1990. Bergman teki naishahmojen äänirooleja animaatiosarjassa South Park ja siitä tehdyssä elokuvassa South Park: Isompi, pidempi ja leikkaamaton (1999). Hän esitti muun muassa Eric Cartmanin äitiä Liane Cartmania, Kyle Broflovskin äitiä Sheila Broflovskia, Stan Marshin äitiä Sharon Marshia, Kenny McCormickin äitiä sekä Wendy Testaburgeria. Sheila Broflovskin elokuvaroolista Bergman oli Annie-palkinto-ehdokas vuonna 1999. South Park -elokuvassa kuultu laulu ”Blame Canada”, jossa Bergman laulaa lähes kaikki soolo-osuudet neljän eri hahmon äänillä, sai hänen kuolemansa jälkeen Oscar-ehdokkuuden parhaan laulun sarjassa.\n\nAlun perin Bergman käytti Shannen Cassidy -salanimeä, koska työskenteli Disneyssä. South Park -jaksot Mr. Hankey's Christmas Classics ja Starvin' Marvin in Space omistettiin hänen muistolleen. Bergman teki ääniä lisäksi yli 400 televisiomainokseen, kuten Mrs. Butterworthin äänenä Mrs. Butterworth's -siirappimainoksissa.\n\nKuolema\nYleistyneestä ahdistuneisuushäiriöstä kärsivä Bergman teki itsemurhan ampumalla itseään Länsi- Los Angelesissa, Kaliforniassa, 11. marraskuuta 1999. Hänen aviomiehensä Dino Andrade perusti Mary Kay Bergman Memorial Fund -rahaston Suicide Prevention Centerin tueksi. Bergmanin kuoleman jälkeen ääninäyttelijä Eliza Schneider teki kaikki hänen ääniroolinsa South Parkissa.\n\nAiheesta muualla\n Mary Kay Bergman Personal Site and Memorial  \n Dino Andraden haastattelu Bergmanin kuoleman jälkeen \n Mary Kay Bergman Voice Chasersissa  \n\nYhdysvaltalaiset ääninäyttelijät\nItsemurhan tehneet\nVuonna 1961 syntyneet\nVuonna 1999 kuolleet"}
{"id": "491644", "url": "https://fi.wikipedia.org/wiki/Mikko%20Neuvonen", "title": "Mikko Neuvonen", "text": "Mikko Neuvonen  on suomalainen muusikko ja näyttelijä. Näyttelijänä hänet tunnetaan muun muassa pääroolistaan vuonna 2008 MTV3-kanavalla esitetystä Veljet-sarjasta ja sen vuonna 2011 esitetystä jatko-osasta Maailmanparantaja.\n\nMuusikkona Neuvonen esiintyy nimellä Mikko Heikinpoika. Hän esitti omaa musiikkiaan Talent Suomi -kykyjenetsintäohjelman kuudennella tuotantokaudella edeten semifinaaleihin.\n\nFilmografia\n\nElokuvat\n\nLyhytelokuvat\n\nTelevisiosarjat\n\nLähteet\n\nAiheesta muualla \n \n \n\nSuomalaiset näyttelijät\nVuonna 1990 syntyneet\nElävät henkilöt"}
{"id": "1753981", "url": "https://fi.wikipedia.org/wiki/Atollik%C3%A4ki", "title": "Atollikäki", "text": "Atollikäki (Urodynamis taitensis) on käkiin kuuluva lintulaji. Lajia tavataan Oseaniasta.\n\nKoko ja ulkonäkö \nAtollikäki kasvaa 40–41 cm pitkäksi. Sukupuolet muistuttavat toisiaan ulkonäöltään. Ruumiinrakenteeltaan laji on leveäsiipinen ja pitkäpyrstöinen. Atollikäen pää, selkä ja siivet ovat tumman ruskeat, ja niissä on runsaasti punaruskeita ja mustia juovia. Linnun rinta ja vatsa ovat valkoiset ja niisä on ruskeita pystyjuovia.\n\nLevinneisyys ja elintavat \nAtollikäki pesii Uudessa-Seelannissa ja muuttaa talvehtimaan Melanesian ja Polynesian saarille. Uudesta-Seelannista lintu lähtee talvehtimaan helmi-huhtikuussa ja palaa lokakuussa. Atollikäen elinympäristöä ovat metsät, pensaikot, puurarhat ja maanviljelysmaat. Laji syö hyönteisiä ja lisäksi pieniä liskoja. Pesimäkausi on marras-joulukuussa. Atollikäki on pesäloinen, joka munii varpuslintujen pesiin.\n\nLähteet \n\nKäkilinnut"}
{"id": "881102", "url": "https://fi.wikipedia.org/wiki/%C3%84lyk%C3%A4s%20s%C3%A4hk%C3%B6verkko", "title": "Älykäs sähköverkko", "text": "Älykäs sähköverkko () on sähkönsiirtojärjestelmä, joka yhdistää sähkövoimatekniikkaa sekä automaatio-, tieto- ja viestintäteknologioiden ratkaisuja. Älykkään sähköverkon avulla sähkön kulutusta pystytään ohjaamaan ja tasaamaan ja se antaa sekä sähköyhtiöille, että kuluttajille entistä tarkempaa tietoa sähkön käytöstä ja mahdollisuuden tehostaa energian käyttöä. Älykkäässä sähkönsiirtojärjestelmässä sähköverkon siirtokapasiteetti on myös mahdollista hyödyntää nykyistä paremmin.\n\nMikä on älykäs sähköverkko\nÄlykkäät sähköverkot koostuvat kolmesta osa-alueesta: älykkäistä, etäluettavista sähkömittareista, sähköyhtiöiden ICT-järjestelmistä ja varsinaisesta sähkönsiirtoverkosta. Tulevaisuuden visioissa älykkäiden sähköverkkojen avulla energiaa voidaan tuottaa, kuluttaa, varastoida ja vaihtaa entistä joustavammin. Älykkääksi sähköverkon tekee siinä käytetty teknologia, joka mahdollistaa uudenlaiset palvelut sähkön kuluttajille ja tuottajille.\n\nPerinteisessä sähköverkossa sähkö virtaa pääsääntöisesti yhteen suuntaan, suurista voimalaitoksista loppukäyttäjille. Verkon ainoa työ on ollut energian siirtäminen. Perinteiset yksisuuntaiset verkot ovat jäämässä vanhanaikaisiksi, koska uudet sähköntuotantoteknologiat ja käyttötarpeet edellyttävät verkoilta lisää joustavuutta. Esimerkiksi tuulivoiman, aurinkokennojen ja muun hajautetun tuotannon lisääntymisen myötä sähkön tuotanto ei ole enää yhtä tasaista kuin aiemmin, minkä vuoksi verkon on pystyttävä reagoimaan muutoksiin nykyistä paremmin.\n\nMahdollisuudella varastoida energiaa on suuri merkitys älykkään sähköverkon toiminnan kannalta. Energian varastointia tarvitaan tuotannon ja verkon kuormien tasaukseen, reservitehoon sekä katkottomaan sähkönjakeluun. Sähköautoista odotetaan muodostuvan energiavarastojen käyttöönottoa edistävä tekijä.\n\nÄlykkäisiin sähköverkkoihin liittyviä tulevaisuuden visioita ovat mm. saarekekäyttöön kykenevät mikroverkot, pienimuotoisen tuotannon yhdeksi hallintakokonaisuudeksi kokoavat virtuaalivoimalaitokset sekä sähkövarastojen aktiivinen käyttö. Älykkäillä sähkömarkkinoilla operoi useita erilaisia toimijoita, kuten jakeluverkko-operaattorit, verkon käyttäjät, julkiset toimijat, teknologioiden, tuotteiden ja palveluiden toimittajat sekä sähkömarkkinatoimijat.\n\nÄlykkään sähköverkon hyödyt\n\nLuotettavuus\nÄlyverkkoa pidetään toiminnaltaan huomattavasti luotettavampana kuin perinteistä sähköverkkoa. Älykäs sähköverkko skaalautuu, ennakoi ja korjaa itseään automaation avulla. Älykkäät verkostot paikantavat ja eristävät viat automaattisesti ja mahdollistavat nopean toiminnan palauttamisen, mikä vähentää sähkönjakelun keskeytysten määrää ja kestoa. Yksi älyverkon eduista on sen kyky toimia pienempinä saarekkeina. Esimerkiksi laajan verkkohäiriön aikana älykäs verkko pystyy pitämään sähköä paikallisesti yllä mm. sähkövarastojen ja paikallisen pientuotannon avulla.\n\nEnergiansäästö ja uusiutuvan energian hyödyntäminen\nMaailmassa käytetään sähköä 14 terawattituntia päivässä ja 50 vuoden päästä määrän arvellaan olevan kaksinkertainen. Lisääntyvä sähköntarve edellyttäisi 1 000 megawatin voimalan käynnistämisen joka päivä seuraavan 40 vuoden ajan. Älykkäiden sähköverkkojen avulla energiaa voidaan säästää merkittävästi. Tutkimusyhtiö EPRI n (Electric Power Research Institute) laskelmien mukaan älyverkot auttavat vähentämään kasvihuonepäästöjä Yhdysvalloissa vuosittain 60–211 miljoonaa tonnia. Pacific Northwest National Laboratoryn tekemien kokeilututkimusten perusteella älyverkot vähentävät kotitalouksien energiankulutusta noin 10–15 prosenttia.\n\nEU:n ilmasto- ja energiastrategian mukaisesti sähkön tuotannossa tulee siirtyä yhä enemmän uusiutuviin energialähteisiin. Niiden osuus energiantuotannosta tulee olla 20 prosenttia vuoteen 2020 mennessä. Uusiutuvien energianlähteiden voimakas kasvu edellyttää joustavammin toimivien älykkäiden sähköverkkojen rakentamista.\n\nKysyntäjousto\nSähkön kysyntäjousto on sähkön kysynnän vapaaehtoista ja tilapäistä sopeuttamista. Kysyntäjoustoa pidetään eräänä tärkeimmistä älykkään sähköverkon tuomista mahdollisuuksista. Kysyntäjousto ja energian säästäminen eivät tarkoita samaa asiaa. Energian säästäminen vähentää sähkön kysyntää pysyvästi, kysyntäjousto siirtää kulutusta pois kysynnän huippuajankohdista. Joitakin kodin toimintoja, kuten akkujen lataamisen tai lämminvesivaraajan lämpötilan noston voi tehdä kun sähköstä on ylitarjontaa, eli sähkön ollessa edullisimmillaan. Näin sähkön ostaja saa taloudellista hyötyä toimiessaan järjestelmän tasapainon hyväksi.\n\nToimivan kysyntäjouston ansiosta riski ajautua valtakunnallisen sähköjärjestelmän tehopulatilanteeseen ja sähkönkäytön rajoituksiin pienenee. Älykkäiden sähköverkkojen myötä myös sähkön kysyntä joustaa nykyistä enemmän tuotannon mukaan. Kysyntäjousto vähentää myös verkon siirtohäviöitä ja pienentää huippukuormituksen takia käynnistettävien huipputehovoimalaitosten tuottamia CO2-päästöjä.\n\nKulutuksen seuraaminen\nÄlykkään sähkömittarin avulla sähkön käyttäjien on mahdollista tarkkailla omaa kulutustaan nykyistä tarkemmin. Älykkäässä sähköverkossa voidaan ohjata erilaisia sähköä kuluttavia toimintoja ajoittumaan sähkön tarjonnan ja kysynnän, sekä hintavaihteluiden mukaan. Esimerkiksi kodinkoneet voivat kommunikoida sähköverkon kanssa ja ohjautua toimimaan silloin, kun sähkö on edullista.\n\nÄlykkäiden mittareiden avulla kyetään määrittelemään myös sähkökatkokset hyvin tarkasti, sillä ne lähettävät jatkuvasti informaatiota verkon haltijoille.\n\nHajautettu energiantuotanto\nÄlykäs sähköverkko voi myös toimia markkinapaikkana hajautetulle energiantuotannolle ja kuluttajille. Nykyistä joustavammin toimiva älyverkko on pienimuotoisen sähköntuotannon edellytys. Ajatuksena on, että kuluttajat, liike-elämä ja teollisuus voivat tuottaa itse sähköä esimerkiksi aurinkopaneelien tai pientuulivoimaloiden avulla.\n\nEnergian varastoinnin mahdollisuus on älykkäissä sähköverkoissa keskeistä. Varastointia tarvitaan tuotannon ja verkon kuormien tasaukseen, reservitehoon sekä katkottoman sähkönjakelun turvaamiseksi. Lisäksi tuuli- ja aurinkovoiman tehokas hyödyntäminen edellyttää hyviä energian varastointimahdollisuuksia. Tuotettu sähkö tallennetaan omaan varastoon, josta sitä voidaan käyttää omaan kulutukseen tai syöttää verkkoon. Esimerkiksi sähköautojen akkuja voidaan käyttää energiavarastoina.\n\nEuroopassa hajautettua sähköntuotantoa on olemassa jonkin verran, mutta pieni osa siitä on kytkettynä yleiseen sähköverkkoon. Suomessa hajautettua tuotantoa on toistaiseksi hyvin vähän eikä aivan lähitulevaisuudessa ole odotettavissa suuria muutoksia. Kehitystä hidastaa se, että alalla ei vielä ole valmiita toimintamalleja esimerkiksi vastuukysymysten selvittämiseksi.\n\nÄlykkäiden sähköverkkojen rakentaminen \n\nEuroopan unioni on julkaissut energiateknologiasuunnitelmansa mukaisen Älykäs eurooppalainen sähköverkko -aloitteen kesäkuussa 2010. Aloitteen tavoitteena on luoda eurooppalainen sähköverkko ja taata laadukkaan sähkön saanti, kun tuotanto hajautuu. Aloite sisältää 10-vuotisen ja kahden miljardin euron tutkimus- ja demonstraatio-ohjelman. Euroopan unionin SmartGrids -teknologiayhteisön mukaan EU:n jäsenmaat joutuvat investoimaan 300 miljardia jakeluverkkoinfrastruktuuriin seuraavan 30 vuoden aikana. Tavoitteena on, että puolet Euroopan verkosta toimii älykkäällä periaatteella.\n\nSuomen sähköverkoista pääosa on rakennettu toisen maailmansodan jälkeen. Vanhenevia verkkoja on uusittava, jotta sähkön toimitusvarmuus pystytään takaamaan. Älykkäisiin sähköverkkoihin siirtyminen on suurin koko maan kattava sähkönjakeluverkkojen muutoshanke maaseudun sähköistämiskauden jälkeen. Energiateollisuus ry:n Visio 2050:n mukaan vuonna 2050 Suomi toimii osana vähintään EU:n laajuisia yhteisiä sähkömarkkinoita.\n\nSiirtyminen älyverkkoihin on Suomessa aloitettu automatisoimalla verkostoja ja vaihtamalla älykkäitä energiamittareita kotitalouksiin. Tavoitteena on, että vuoden 2014 alussa yli 80 prosentilla sähköyhtiöiden asiakkaista on käytössään älykäs sähkömittari. Mittarin avulla sähkönkulutusta voi seurata lähes reaaliaikaisesti.\n\nKatso myös \n Hajautettu energiantuotanto\n Etäluettava sähkömittari\n\nLähteet\n\nAiheesta muualla \n\n Cluster for Energy and Environment\n WWF: älykkäät sähköverkot \n Fortum.com/älyverkko\n Smart Grids European Technology Platform\n International Electrotechnical Commission \n Electric Power Research Institute\n\nSähkötekniikka\nEnergiatekniikka\nEnergiantuotanto"}
{"id": "1662678", "url": "https://fi.wikipedia.org/wiki/Tammisaaren%20pakkoty%C3%B6laitoksen%20n%C3%A4lk%C3%A4lakko%201933", "title": "Tammisaaren pakkotyölaitoksen nälkälakko 1933", "text": "Tammisaaren pakkotyölaitoksen nälkälakko oli Tammisaaren pakkotyölaitoksessa poliittisina vankeina olleiden kommunistien heinäkuussa 1933 järjestämä nälkälakko, joka kesti 12 vuorokautta. Sen tarkoituksena oli saada takaisin heiltä poistetut poliittisten vankien oikeudet sekä kiinnittää yleisön huomio poliittisten vankien kohteluun. Tammisaaressa nälkälakkoon ryhtyi yli 370 vankia, joiden ohella siihen liittyi yli sata Hämeenlinnan naisvankilan poliittista vankia. Nälkälakko päättyi pakkoruokintaan, jonka seurauksena neljä vankia kuoli.\n\nTaustaa\n\nVankien oikeuksia rajoitetaan \n\nTammisaaren pakkotyölaitoksessa oli kavennettu poliittisten vankien lainmukaisia oikeuksia jo pitkin 1920-luvua. Toimenpiteet johtivat marraskuussa 1929 käynnistyneeseen nälkälakkoon, johon sadan Tammisaaren vangin ohella yhtyivät Turun lääninvankilan ja Hämeenlinnan naisvankilan poliittiset vangit. Kahdeksan päivää kestänyt lakko päättyi vankien saadessa suurimman osan vaatimuksistaan läpi. Äärioikeistolaisten Lapuan liikkeen painostuksesta poliittisten vankien oikeuksiin alettiin jälleen puuttumaan jo pian nälkälakon jälkeen. Kesällä 1930 Tammisaaren pakkotyölaitoksen apulaisjohtaja Walter Brofeldt ilmoitti riistävänsä jokaiselta kuriin alistumattomalta kommunistilta poliittisten vankien oikeudet sekä mahdollisuuden kirjeenvaihtoon, omaisten tapaamiseen ja kirjojen lainaamiseen. Myöhemmin rajoitettiin muun muassa ruokapakettien vastaanottoa sekä kirjojen ja lehtien lukemista. Lisäksi ulkoilun yhteydessä alettiin vaatia sotilaallista järjestystä ja keskustelu kiellettiin. Käyttöön otettiin myös entistä voimakkaampia rangaistusmenettelyjä, kuten raippa- ja pimeäkoppirangaistuksia. Vuonna 1931 laskettiin pakkotyön yksikköarvoa, minkä johdosta vankien oli työskenneltävä enemmän kustantaakseen ruoka- ja vaatemenonsa. \n\nTammisaaressa työskenteli avoimesti Lapuan liikettä kannattavia vartijoita, joiden väitettiin syyllistyneen vankien epäasialliseen kohteluun sekä pahoinpitelyihin. Nestori Parkkarin muistelmien mukaan vartijat pukeutuivat omaisten vierailujen aikana fasistien tunnusmerkkinä olleisiin mustiin paitoihin. Helsingin Sanomat puolestaan raportoi vartijoiden osallistuvan Tammisaaressa järjestettyihin IKL:n tilaisuuksiin omana mustapaitaisena osastonaan.\n\nTilanne kärjistyy \n\nLaitoksen ilmapiiri kiristyi entisestään vuoden 1933 alussa, kun oikeusministeriö vaati edelleen poliittisten vankien olojen tiukentamista. Olosuhteet olivat muutoinkin surkeat, sillä vankeja oli muun muassa kuollut influenssa- ja lavantautiepidemioiden seurauksena. Ennen kesällä pidettyjä eduskuntavaaleja poliittisten vankien kohtelu nousi yhdeksi vaaliteemoista. SDP:n kansanedustaja Yrjö Räisänen teki jo helmikuun lopussa välikysymyksen, jossa hän väitti Tammisaaren pakkotyölaitoksen vartijoiden syyllistyneen useisiin törkeisiin rikoksiin, kuten kuolemaan johtaneeseen pahoinpitelyyn, kuolemantuottamukseen ja virkarikoksiin. Väitteiden taustalla oli aineisto, jonka poliittisten vankien omaiset olivat yrittäneet luovuttaa oikeusministeri Hugo Malmbergille. Räisänen nosti esille muun muassa puutteellisen ruokahuollon, lähes olemattoman sairaanhoidon sekä vartijoiden tekemät pahoinpitelyt, mutta vastauksessaan Malmberg kiisti kaikki syytökset.\n\nSörnäisten kuritushuoneeseen siirretty Armas Äikiä ryhtyi maaliskuussa yksitoista päivää kestäneeseen nälkälakkoon, joka päättyi kun hänet luvattiin päästää eristyksestä. Tapauksen johdosta pääministeri T. M. Kivimäki ilmoitti hallituksen jatkossa laittavan valtiovaltaa uhmaavat poliittiset vangit ”ankarimpien seurausten alaisiksi”. Kesäkuun puolivälissä pakkotyölaitoksen lepsuna pidetty johtaja Edvard Kiianlinna siirrettiin kuuden viikon kesälomalle, ja ylimääräiseksi apulaisjohtajaksi pestattiin Suomenlinnan kurikomppanian päällikkönä toimiva luutnantti Arvo Kartano. Hänen alaisuudessaan ryhdyttiin toteuttamaan hallituksen uutta linjaa, joka käsitti muun muassa koventuneet kurinpitorangaistukset. Lisäksi vangeilta kiellettiin poliittisen kirjallisuuden ohella nyt myös Helsingin Sanomien, Hufvudstadsbladetin ja Suomen Sosialidemokraatin lukeminen sekä muistivihkojen käyttäminen. Tilanne kärjistyi lopulta nälkälakkoon, jota Etsivän keskuspoliisin päällikkö Esko Riekki luonnehti Kartanon ”saavutukseksi”. \n\nNiilo Väreen mukaan nälkälakkoa pidettiin viimeisenä keinona vankilaterrorin lopettamiseksi. Vankilaneuvosto pyysi lakkoon SKP:n puolueneuvoston suostumuksen ja ennakkovalmistelujen jälkeen sen pituudeksi päätettiin 12 päivää. Jokaisen vangin kestokyky arvioitiin erikseen, niin että heikkokuntoisimmille ja sairaille annettiin erivapaus lyhyemmästä lakosta. Vankilaneuvoston laatima vetoomus toimitettiin laitoksen ulkopuolelle vapautuvien vankien mukana. Päätavoitteet olivat poliittisille vangeille kuuluvien lainmukaisten oikeuksien palauttaminen, pahoinpitelyihin syyllistyneiden vartijoiden rankaiseminen sekä luutnantti Kartanon erottaminen.\n\nSyömälakko\n\nAlkupäivät \nNälkälakko käynnistyi keskiviikkona 12. heinäkuuta. Tammisaaressa oli kriminaalivangit mukaan laskettuina noin 450 vankia, joista lakkoon ryhtyi 373. Heistä 46 oli parhaillaan kärsimässä vesi-leipä-rangaistusta, ja lakon alkamispäivänä johtokunta määräsi vielä 26 vankia vesi-leipä- ja kovavuoderangaistuksiin. Hämeenlinnan keskusvankilan 113 poliittista naisvankia aloitti nälkälakon 16. heinäkuuta saatuaan tiedon Tammisaaren tapahtumista. Lakkolaisten kokonaismäärä nousi noin viiteensataan, kun vielä muissa vankiloissa säilytettyjä poliittisia vankeja liittyi mukaan. Lakon aikana rintamasta lipesi vain muutamia vankeja. Lakkoon menneille vangeille määrättiin kirjeensaanti- ja tapaamiskielto, jonka lisäksi luutnantti Kartano varustautui tilanteen mahdolliseen kiristymiseen asentamalla konekivääreitä muun muassa laitoksen vesitorniin sekä pitämällä vartijoille aseharjoituksia.\n\nEnsimmäiset päivät sujuivat normaalien rutiinien merkeissä työskentelyn jatkuessa laitoksen verstaissa. Sunnuntaisin ohjelmaan kuulunut omaisten tapaaminen kuitenkin peruttiin. Maanantaina 17. heinäkuuta johtajina ja kiihottajina pidetyt Heino Helenius, Kössi Leino, Huvi Luotonen, Hjalmar Långström, Eino Nevalainen, Lauri Nordström, Rudolf Parviainen, Eino Pekkala, Arthur Rönnqvist ja Niilo Väre siirrettiin eristyksiin Turun lääninvankilaan, jossa entuudestaan olivat Jaakko Kivi ja Adolf Taimi. Saadakseen tiedon ulkopuolisille, vangit huusivat Karjaan asemalla junaa odottaville matkustajille olevansa poliittisia vankeja, joita ollaan kuljettamassa Turkuun. Väreen muistelmien mukaan lääninvankilan vartijat eivät olleet lapualaisia, joten kohtelu oli asiallista. Osa heistä oli jopa myötämielisiä työväenaatteelle.\n\nPakkoruokinta \n\nTyöt lopetettiin viimein seitsemäntenä lakkopäivänä 18. heinäkuuta, jolloin osa vangeista oli jo niin huonossa kunnossa, etteivät he pystyneet kävelemään. Vuoteet ja vuodevaatteet kerättiin päivän ajaksi pois, joten vangit joutuivat makaamaan selleissään paljaalla asfalttilattialla. Ensimmäinen lääkärintarkastus pidettiin 20. heinäkuuta, jonka jälkeen pakkosyötöt aloitettiin lakon kymmenentenä päivänä 21. heinäkuuta. Pakkotyölaitoksen lääkärin Hjalmar Wikströmin ollessa lomalla pakkosyötöt määräsi hänen sijaisenaan toiminut Tammisaaren kaupunginlääkäri Einar Runeberg. Myös johtaja Kiianlinna oli paikalla, sillä hänet oli määrätty keskeyttämään lomansa heti nälkälakon alettua. Lisäksi vankilassa oli neljä apulaislääkäriä, joista pakkoruokinnat suoritti lääketieteen lisensiaatti Martti Herman Nikkinen.\n\nPakkosyöttöä varten vangit vietiin väkisin selliin, jossa ruokinta tapahtui. Kävelykunnottomat vedettiin luutnantti Kartanon käskystä jaloista, mikä portaissa aiheutti useille eriasteisia päävammoja. Sellissä vartijat painoivat pakkoruokittavan rautasängylle, jonka jälkeen lääkäri yritti työntää kumiletkua hänen ruokatorveensa. Vankien vastustellessa suuta ei yleensä saatu auki, jolloin letku työnnettiin väkisin sieraimen kautta. Kun letku oli saatu sisään, kaatoi sairaanhoitaja sen toiseen päähän kiinnitettyyn suppiloon mukillisen maitoa. Kumiletku meni usein ruokatorven sijasta henkitorveen, ja maito päätyi keuhkoihin. Letku vedettiin pois voimakkaasti nykäisemällä mikä aiheutti sieraimesta purkautuvan verisuihkun. Toisena pakkosyöttöpäivänä 22. heinäkuuta otettiin käyttöön ”giljotiiniksi” nimetty puinen lava, johon vanki sidottiin nahkaremmeillä. Kaltevassa asennossa olleen lavan poikki oli kiinnitetty lankku, jossa olleeseen syvennykseen pää asettui tukevasti takakenoon niin, ettei pakkoruokittava pystynyt liikuttamaan päätään. Puusepänverstaan työnjohtajan mukaan laite oli luutnantti Kartanon keksintö. Joillekin heikkokuntoisimmille vankilaneuvosto oli antanut kehotuksen juoda maito vapaaehtoisesti, mutta silti osa heistä alistui letkun kautta tehtävään ruokintaan.\n\nKeuhkoihinsa maitoa saaneille vangeille ei annettu kunnollista sairaanhoitoa, minkä seurauksena neljä vankia menehtyi. 24. heinäkuuta kuoli satamatyömies Armas Paajanen Viipurista, 25. heinäkuuta autonkuljettaja Artturi Selin Porista, 2. elokuuta työmies Kalle Tuomas Korhonen Kemistä ja 7. elokuuta ay-toimitsija Väinö Uurtamo Helsingistä. Kuolinsyy oli keuhkoihin päätyneen maidon aiheuttama keuhkotulehdus. Lisäksi muun muassa Hemmi Lindqvistin kerrottiin olleen erittäin huonossa kunnossa.\n\nLakko päättyy \nKaksitoista vuorokautta kestänyt nälkälakko päättyi etukäteen sovittuna päivänä 24. heinäkuuta. Se jäi käytännössä tuloksettomaksi, kun välitöntä hyötyä tai yhtään tavoitetta ei saavutettu. Ainoa hyöty oli vankien aseman saama yleinen huomio. Myös ulkopuolinen tuki jäi odotettua heikommaksi, sillä esimerkiksi sosialidemokraattien hallussa ollut SAK ei käynnistänyt kaavailtua yleislakkoa.\n\nHämeenlinnan naisvankila \n1930-luvun alussa Hämeenlinnan naisvankilan apulaisjohtajaksi nimitettiin IKL:n aktiiveihin lukeutunut maisteri Eeva Oula. Hän lopetti vangeille iltaisin pidetyt koulutunnit ja selliosastojen käytävillä vietetyt vapaahetket sekä kielsi puhumisen sellien ulkopuolella. Kielto koski myös verstaita, joissa oli nyt rangaistuksen uhalla istuttava äänettömänä koko työpäivän ajan. Aikaisemmin vapaasti tehty ulkoilu muutettiin muodostelmassa tapahtuvaksi kävelyksi. Selleissä ja työpaikoilla alettiin myös suorittaa säännöllisiä tarkastuksia, jolloin tavarat tyhjennettiin käytäville.\n\nKun tieto Tammisaaren nälkälakosta kiiri Hämeenlinnaan, siihen liittyi 16. heinäkuuta 113 poliittista naisvankia, joista 44 oli parhaillaan vesileipärangaistuksella. Hämeenlinnan nälkälakko kesti kahdeksan vuorokautta. Seitsemäntenä lakkopäivänä vankeja uhattiin pakkoruokinnalla, millä ei kuitenkaan ollut vaikutusta, koska lakko oli Tammisaaren tapaan päätetty lopettaa jo vuorokautta myöhemmin.\n\nTuki ja reaktiot \n\nEnsimmäiset nälkälakkolaisia tukevat mielenosoitukset järjestettiin Helsingissä, Tampereella ja Turussa 15. heinäkuuta. Viranomaiset olivat varautuneet niihin, ja poliisi hajotti jokaisen väenkokouksen. Kolme päivää myöhemmin Helsingissä Brahen kentän ympäristössä pidettiin yli 500 henkeä kerännyt mielenosoitus, joka päättyi pieneen yhteenottoon ratsupoliisin kanssa. Etsivän keskuspoliisin raporttien mukaan talojen ikkunoista huudettiin iskulauseita, ja läheisen Aleksis Kiven koulun rakennustyömaalla olleet työmiehet uhkasivat heitellä poliiseja kivillä. Mielenosoitusten yhteydessä jaettiin vetoomuksia, joita nälkälakkolaisten ohella olivat laatineet SKP:n keskuskomitea sekä vankien tukiyhdistys Suomen Punainen Apu. \n\n19. heinäkuuta Punaisen Avun organisaattori Mary Pekkala kääntyi presidentti P. E. Svinhufvudin puoleen toivoen tämän vaativan oikeusministeri Eric J. Serlachiukselta selvitystä Tammisaaren tilanteesta. Hän muistutti presidenttiä erityisesti siitä, että Mäntsälän kapinan seurauksena vangitut äärioikeistolaiset oli jo oman nälkälakkonsa neljäntenä päivänä siirretty sairaalaan E. J. Horellin ja Hannes Ryömän tekemän lääkärintarkastuksen jälkeen. Vankien omaiset puolestaan lähettivät presidentille kirjelmän ja kävivät viranomaisten pakeilla, mutta he eivät saaneet pyynnöilleen vastakaikua. Myös muutamat sosialidemokraattien vasemmistosiiven kansanedustajat vaativat hallitukselta toimenpiteitä asian suhteen.\n\nViranomaiset yrittivät salata tapahtumat mahdollisimman pitkään. Ensimmäiset sanomalehtiuutiset ilmestyivät nälkälakon toisena päivänä, mutta Vankeinhoitohallituksen ylijohtaja A. P. Arvelo kielsi tietävänsä siitä mitään. Seuraavana päivänä hän myönsi jo kuulleensa huhuja, muttei edelleenkään myöntänyt tietävänsä asiasta enempää. Oikeistolehdet leimasivat nälkälakon ainoastaan vankien pieneksi rettelöinniksi ja kehottivat viranomaisia koventamaan poliittisten vankien kuria. Hufvudstadsbladet väitti ensimmäisenä tietonaan, että koko lakko oli lavastusta ja vangeilta oli löydetty piilotettuja elintarvikkeita. Sosialidemokraattiset lehdet ryhtyivät selostamaan tapahtumia vasta viikon kuluttua Mary Pekkalan hankkimien tietojen perusteella. Helsingin Sanomat julkaisi 22. heinäkuuta oikeusneuvos Allan Serlachiuksen lausunnon, jonka mukaan nälkälakkolaisten lukumäärä on koko ajan vähentynyt, eikä lakkoa edelleen jatkavien terveydentila anna aihetta huoleen. Hänen mukaansa lääkärinhoito oli riittävää ja perusteellista. Nälkälakon päättymistä seuranneena päivänä 24. heinäkuuta oikeuskansleri Albert Makkonen vakuutti, että vankien terveydentila oli tyydyttävä, eikä väitettyjä pahoinpitelyjä ollut tapahtunut.\n\nJälkipyykki \n\nNälkälalon uhreista Väinö Uurtamo haudattiin Malmin hautausmaalle. Lehtitietojen mukaan paikalle kokoontui 1 500 saattajaa, mutta poliisi ei päästänyt haudalle kuin kukkaseppeleiden kanssa liikkeellä olleet. Haudalla poliisi keskeytti Mary Pekkalan puheen ja pidätti muutamia osanottajia. Artturi Selin haudattiin Poriin Käppärän hautausmaalle, mutta hänen muistopuheisiinsa poliisi ei puuttunut. Kalle Tuomas Korhonen haudattiin omaisten läsnäollessa Tammisaareen. Armas Paajaselle tehtiin ruumiinavaus Oikeuslääkeopillisessa laitoksessa. Kuolinsyyksi selvisi keuhkotulehdus, joka oli seurausta vieraiden aineiden joutumisesta keuhkoihin. Ruumis oli jo niin pahoin mädäntynyt, ettei mahdollisesta pahoinpitelystä saatu todisteita, mutta Paajasella havaittiin jonkinlaisia päävammoja. Vainajan veli Vilho Paajanen kääntyi eduskunnan oikeusasiamiehen Esko Hakkilan puoleen ja pyysi tätä toimeenpanemaan tutkimuksen nälkälakon tapahtumista. Väinö Uurtamon leski Liisa Uurtamo puolestaan jätti oikeuskanslerille kirjelmän, jossa hän vaati tutkimusta miehensä kuolemasta.\n\nHelmikuussa 1934 Hakkila totesi kaikki kantelut aiheettomiksi. Hän perusti päätöksensä Einar Runebergin kertomukselle katsoen tämän olleen oikeutettu ja velvollinen käyttämään pakkokeinoja niskoittelevien vankien ruokkimiseksi. Hakkila ei myöskään löytänyt merkkejä pahoinpitelyistä tai tarpeettomasta väkivallasta. Lausunto pohjautui pakkoruokinnoissa mukana olleiden vartijoiden sekä vankilan johdon kuulusteluihin, jotka oli suorittanut Rikostutkimuskeskuksen apulaispäällikkö Kosti Vasa. Myös Runebergin mukaan pakkoruokinta oli hoidettu asetusten mukaisesti ja sairastuneiden pelastamiseksi oli tehty kaikki mahdollinen. Vankeinhoitolaitoksen ylijohtaja Arvelo vetäytyi vastuusta Lääkintöhallituksen sekä professorien Axel Wallgrenin ja Ernst Ehrnroothin antamaan lausuntoon nojautuen. Sen mukaan oli hyvin todennäköistä, että Paajanen sai vieraita aineita hengityselimiinsä vasta oksentaessaan sellissään, joten keuhkotulehduksesta ei voida syyttää pakkosyöttöä. Lopulta ainoaksi huomautuksen aiheeksi jäi vanginvartijoiden esiintyminen IKL:n asuissa, joka oli jo saatu loppumaan valtioneuvoston antamalla määräyksellä. \n\nMary Pekkala kokosi nälkälakon kulusta syyskuussa painattamansa kirjasen Mitä tapahtui poliittisten vankien syömälakon yhteydessä. Hän ehti toimittaa sen kansanedustajille, mutta EK puuttui asiaan ja takavarikoi julkaisun. Koska se sisälsi väitteitä muun muassa pahoinpitelyistä ja kuolemantuottamuksista Pekkala haastettiin oikeuteen syytettynä viranomaisten halventamisesta. Keväällä 1934 hänet tuomittiin sakkoihin ja painotuote menetetyksi valtiolle. Myös Pekkalan johtama Punainen Apu lakkautettiin saman vuoden alussa.\n\nLähteet\n\nViitteet \n \n\nSuomen kommunistinen puolue\nIhmisoikeudet Suomessa\nTammisaari\nSuomen politiikka 1930-luvulla\n1933"}
{"id": "1444", "url": "https://fi.wikipedia.org/wiki/1912", "title": "1912", "text": "Vuosi 1912 oli karkausvuosi, joka alkoi maanantaista.\n\n\nTapahtumia\n\ntammikuu–maaliskuu\n 1. tammikuuta – Kiinan tasavalta perustettiin.\n 5. tammikuuta – Prahassa järjestetyssä puoluekokouksessa Vladimir Leninin johtamat bolševikit erosivat Venäjän sosiaalidemokraattisesta työväenpuolueesta.\n 6. tammikuuta – New Mexicosta tuli Yhdysvaltain 47. osavaltio.\n 17. tammikuuta – Brittiläisen Robert Scottin johtama retkikunta saavutti etelänavan toisena kuukausi norjalaisen Roald Amundsenin jälkeen.\n 20. tammikuuta – Keisari Nikolai II vahvisti yhdenvertaisuuslain.\n 5. helmikuuta – Sodankylässä mitattiin 1900-luvun siihen saakka alhaisin lämpötila, -49 °C.\n 12. helmikuuta – Kiina otti käyttöön gregoriaanisen kalenterin.\n 14. helmikuuta – Arizonasta tuli Yhdysvaltain 48. osavaltio.\n 14. helmikuuta – Connecticutin Grotonissa otettiin käyttöön ensimmäinen dieselkäyttöinen sukellusvene.\n 28. helmikuuta – Toinen sortokausi: Suomen luotsilaitos alistettiin Venäjän keisarikunnan meriministeriölle. Useat suomalaiset luotsit erosivat ja heidän tilalleen nimitettiin venäläisiä.\n 1. maaliskuuta – Albert Berrystä tuli (tiettävästi) ensimmäinen laskuvarjolla lentokoneesta hypännyt ihminen.\n 5. maaliskuuta – Italialaiset käyttivät ensi kertaa ilma-aluksia tiedusteluun turkkilaisten linjojen takana Tripolissa.\n 7. maaliskuuta – Roald Amundsen ilmoitti etelänavan saavuttamisesta.\n  7. maaliskuuta – Lentäjä Henri Seimet teki ensimmäisen lennon Pariisista Lontooseen kolmessa tunnissa.\n 30. maaliskuuta – Toinen Marokon kriisi päättyi Fèsin sopimukseen. Marokko menetti itsenäisyytensä. Suurin osa maasta tuli Ranskan ylivallan alaiseksi protektoraatiksi, pohjoisosa kuitenkin Espanjan hallintaan.\n\nhuhtikuu–kesäkuu\n 2. huhtikuuta – Kuusamossa mitattiin Suomen siihen saakka alhaisin huhtikuun lämpötila, -36 °C.\n 10. huhtikuuta – Taidemaalarit Magnus Enckell, Mikko Oinonen, Yrjö Ollila, Juho Rissanen, Ellen Thesleff ja Verner Thomé avasivat yhteisen näyttelynsä Helsingissä.\n 10. huhtikuuta – White Star Line -varustamon linjalaiva Titanic lähti Englannin Southamptonista neitsytmatkalleen kohti New Yorkia.\n 15. huhtikuuta – Titanic törmäsi jäävuoreen ja upposi Pohjois-Atlantilla, 1517 sai surmansa.\n 16. huhtikuuta – Harriet Quimbysta tuli ensimmäinen Englannin kanaalin yli lentänyt nainen.\n 17. huhtikuuta – Itämerellä ja Baltiassa sattui rengasmainen auringonpimennys.\n 17. huhtikuuta – Lena-joen verilöylyssä Siperiassa tapettiin tai haavoitettiin 500 lakkoilevaa kultakaivostyöntekijää.\n 22. huhtikuuta – Pravdan ensimmäinen numero ilmestyi Pietarissa. \n 5. toukokuuta – Olympialaiset alkoivat Tukholmassa. Ne päättyivät 22. heinäkuuta. Hannes Kolehmainen juoksi olympialaisissa kolme kultamitalia.\n  5. toukokuuta – Venäjän bolševikkien lehti Pravda ilmestyi ensimmäisen kerran.\n  11. toukokuuta – Alaskasta tuli Yhdysvaltain territorio.\n 18. toukokuuta – Puolalais-venäläinen majuri Utoskin teki Suomen ensimmäisen varsinaisen lennon kiertämällä koneellaan Helsingissä Töölönlahden 45 sekunnissa 60–700 metrin korkeudella.\n  23. toukokuuta – Hamburg America Line laski vesille SS Imperator -aluksen Hampurissa. Se oli aikanaan maailman suurin laiva.\n\nheinäkuu–syyskuu\n 4. heinäkuuta – Ensimmäiset Savonlinnan oopperajuhlat järjestettiin oopperalaulaja Aino Achtén aloitteesta. Olavinlinnan sisäpihalla esitetty teos oli Erkki Melartinin Aino-mysteerio. Juhlat järjestettiin joka kesä vuoteen 1916 saakka, mutta sitten seurasi 50 vuoden tauko vuoteen 1967 saakka.\n 30. heinäkuuta – Yoshihito nousi Japanin valtaistuimelle Mutsuhiton kuoleman jälkeen. Meiji-kausi päättyi.\n 12. elokuuta – Marokon sulttaani Abd al-Hafiz luopui vallasta.\n 25. elokuuta – Guomindang perustettiin Kiinassa.\n 29. elokuuta – Nunnanlahden kaivosonnettomuudessa kuoli seitsemän työmiestä.\n 1. syyskuuta – Arkkitehti Lars Sonckin piirtämä Kallion kirkko vihittiin Helsingissä. Kellotorniin asennettiin soittopeli, joka soitti määräajoin Jean Sibeliuksen tähän tarkoitukseen säveltämän kappaleen.\n 22. syyskuuta – Kotimaisen Työn Liitto perustettiin.\n 30. syyskuuta – Bulgaria, Kreikka, Montenegro ja Serbia julistivat liikekannallepanon.\n\nlokakuu–joulukuu\n 1. lokakuuta – Toinen sortokausi: ensimmäiset syntyperältään venäläiset jäsenet nimitettiin Suomen senaattiin.\n 7. lokakuuta – Helsingin pörssi aloitti toimintansa.\n 8. lokakuuta – Ensimmäinen Balkanin sota alkoi: Montenegro julisti sodan turkkilaisille.\n 2. lokakuuta – Suomessa riehui ankara lumimyrsky kahden päivän ajan.\n 14. lokakuuta – John Flammang Schrank yritti salamurhata Theodore Rooseveltin. Schrankin ampuma luoti lävisti Rooseveltin taskussa olleen 50-sivuisen puheen ja tunkeutui Rooseveltin rintalihakseen. Roosevelt piti luoti rinnassaan 90 minuutin mittaisen puheen.\n 16. lokakuuta – Bulgarialaiset lentäjät Radul Minkov ja Prodan Toprakchiev pommittivat rautatieasemaa Karaagacissa.\n 17. lokakuuta – Bulgaria ja Serbia julistivat sodan turkkilaisille.\n 4. marraskuuta – Venäjän keisarillinen hovi ilmoitti 8-vuotiaan kruununprinssi Aleksein sairastavan verenvuototautia.\n 5. marraskuuta – Yhdysvaltain presidentinvaaleissa demokraattien Woodrow Wilson sai murskavoiton William Howard Taftista.\n 11. marraskuuta – Khios julistautui itsenäiseksi turkkilaisvallasta.\n 12. marraskuuta − Brittiläisen Robert Scottin ja hänen retkikuntansa kolmen muun jäsenen jäätyneet ruumiit löydettiin Etelänapamantereelta.\n 27. marraskuuta – Espanja julisti Marokon pohjoisosan protektoraatikseen.\n 28. marraskuuta – Albania julistettiin itsenäiseksi turkkilaisvallasta.\n 1. joulukuuta – Raitiovaunuliikenne alkoi Viipurissa kolmella linjalla.\n 3. joulukuuta – Ensimmäinen Balkanin sota päättyi: Bulgaria, Kreikka, Montenegro ja Serbia solmivat aselevon Osmanien valtakunnan kanssa.\n 4. joulukuuta – Idmanin kavallusjuttu paljastui kun pankinjohtaja Nils Idman pidätettiin Tampereella\n 5. joulukuuta – Itävalta-Unkari, Saksa ja Italia uudistivat keskinäisen kolmiliiton kuudeksi vuodeksi.\n 7. joulukuuta – Saksalainen arkeologi Ludwig Borchardt löysi 1300-luvulla ennen ajanlaskun alkua eläneen kuningatar Nefertitin rintakuvan egyptiläisessä Amarnan kaupungissa suoritetuissa kaivauksissa. Lähes vahingoittumattomana säilynyt rintakuva siirtyi Egyptin muinaismuistoviranomaisten suostumuksella Berliinin museon omistukseen.\n 21. joulukuuta – Ruotsi, Norja ja Tanska ilmoittivat julistautuvansa puolueettomiksi, mikäli Euroopassa syttyisi sota.\n 24. joulukuuta – Saksalainen lääkeyhtiö Merck haki patenttia Anton Köllischin kehittämälle MDMA:lle (ekstaasi).\n\ntuntematon päivämäärä \n Lokakuu – Edgar Rice Burroughsin Tarzan seikkaili ensimmäistä kertaa The All-Story -lehdessä. \n Rudolf Steiner perusti Saksan antroposofisen seuran.\n Mount Katmai Alaskassa räjähti.\nMyöhemmin väärennökseksi paljastunut Piltdownin ihminen löytyi.\n Voynichin käsikirjoitus löytyi.\nSuomen ensimmäinen teknillinen opisto perustettiin Tampereelle\n\nSyntyneitä\n\ntammikuu–maaliskuu\n 3. tammikuuta – Armand Lohikoski, suomalainen elokuvaohjaaja (k. 2005)\n 12. tammikuuta – Raoul Palmgren, suomalainen kirjailija, toimittaja, kirjallisuuden tutkija ja professori (k. 1995)\n12. tammikuuta – Matti Petäjä, suomalainen taidemaalari ja -graafikko (k. 1995)\n 19. tammikuuta – Leonid Kantorovitš, vuoden 1975 Nobelin taloustieteen palkinnon saanut neuvostoliittolainen taloustieteilijä (k. 1986)\n 21. tammikuuta – Konrad Bloch, vuoden 1964 Nobelin lääketieteen palkinnon saanut saksalais-yhdysvaltalainen biokemisti (k. 2000)\n 28. tammikuuta – Jackson Pollock, yhdysvaltalainen taidemaalari (k. 1956)\n 2. helmikuuta – Elizabeth Gladys Dean (”Millvina Dean”), brittiläinen kartanpiirtäjä ja sihteeri (viimeinen elossa ollut Titanicin matkustaja) (k. 2009)\n 4. maaliskuuta – Ola Skjåk Bræk, norjalainen poliitikko (k. 1999)\n 7. helmikuuta – Arthur Kukkula, suomalainen helluntaisaarnaaja (k. 2016)\n 23. helmikuuta – Gunnar Hellesen, norjalainen poliitikko (k. 2005)\n 24. helmikuuta – Jiří Trnka, tšekkiläinen nukke-elokuvien ohjaaja (k. 1969)\n 25. helmikuuta – Émile Allais, ranskalainen alppihiihtäjä (k. 2012)\n25. helmikuuta – Aimo Turunen, suomalainen kielitieteilijä ja professori (k. 2000)\n 6. maaliskuuta – Astrid Qvist, pitkäikäinen suomalainen, kuollessaan Suomen vanhin ihminen (k. 2022)\n 21. maaliskuuta – Ghazi, Irakin kuningas (1933–1939) (k. 1939)\n 23. maaliskuuta – Wernher von Braun, saksalais-yhdysvaltalainen rakettisuunnittelija (kuurakettien ”isä”) (k. 1977)\n23. maaliskuuta – Senja Lehti, suomalainen näyttelijä (k. 1987)\n 27. maaliskuuta – James Callaghan, Yhdistyneen kuningaskunnan pääministeri (1976–1979) (k. 2005)\n\nhuhtikuu–kesäkuu\n 8. huhtikuuta – Walentin Chorell, suomalainen kirjailija (k. 1983)\n8. huhtikuuta – Sonja Henie, norjalainen taitoluistelija ja näyttelijä (kolminkertainen olympiavoittaja) (k. 1969)\n 11. huhtikuuta – John Levy, yhdysvaltalainen jazz-kontrabasisti ja liikemies (k. 2012)\n 12. huhtikuuta – Hamengkubuwono IX, indonesialainen aatelinen ja poliitikko, Indonesian varapresidentti (1973–1978) (k. 1988)\n 14. huhtikuuta – Joie Chitwood, yhdysvaltalainen Indianapolis 500 -kuljettaja ja liikemies (k. 1988)\n 15. huhtikuuta – Kim Sŏng-ju (”Kim Il-sung”), Pohjois-Korean johtaja (1946–1994) (k. 1994)\n 18. huhtikuuta – Aarne Nuorvala, suomalainen ministeri, hallintoneuvos, oikeuskansleri ja korkeimman hallinto-oikeuden presidentti (k. 2013)\n 19. huhtikuuta – Glenn T. Seaborg, vuoden 1951 Nobelin kemianpalkinnon saanut yhdysvaltalainen ydinkemisti, transuraanien tutkija (k. 1999)\n 20. huhtikuuta – Oscar Parland, suomenruotsalainen lääkäri, kirjailija ja kääntäjä (k. 1997)\n 23. huhtikuuta – Veikko Lavi, suomalainen laulaja ja lauluntekijä (k. 1996)\n 25. huhtikuuta – Peippo Uolevi Helle, suomalainen diplomi-insinööri, Rahapajan johtaja (1948–1958) (k. 1971)\n 2. toukokuuta – Salme Katajavuori, suomalainen poliitikko ja kansanedustaja (k. 2016)\n 2. toukokuuta – Axel Springer, saksalainen lehtikustantaja (k. 1985)\n 4. toukokuuta – Elvi Sinervo, suomalainen kirjailija (k. 1986)\n 8. toukokuuta – Carl Gustaf Mattias Haupt (”Matti Haupt”), suomalainen kuvanveistäjä (k. 1999)\n8. toukokuuta – Pentti J. Voipio, suomalainen lakimies ja sukututkija (k. 2001)\n 22. toukokuuta – Herbert C. Brown, vuoden 1979 Nobelin kemianpalkinnon saanut yhdysvaltalainen kemisti (k. 2004)\n 26. toukokuuta – János Kádár, Unkarin kommunistijohtaja (1956–1988) (k. 1989)\n 28. toukokuuta – Patrick White, vuoden 1973 Nobelin kirjallisuuspalkinnon saanut australialainen kirjailija (Myrskyn silmä) (k. 1990)\n 30. toukokuuta – Julius Axelrod, vuoden 1970 Nobelin lääketieteen palkinnon saanut yhdysvaltalainen biokemisti (k. 2004)\n 10. kesäkuuta – Denes Agay, unkarilais-yhdysvaltalainen muusikko (k. 2007)\n 14. kesäkuuta – Aimo Robert Hauhio (”Ami Hauhio”), suomalainen taiteilija (k. 1955)\n 19. kesäkuuta – Päivö Parviainen, suomalainen pappi (k. 2015) \n 23. kesäkuuta – Alan Turing, brittiläinen matemaatikko ja logiikan tutkija (tietojenkäsittelyn uranuurtaja: Turingin kone) (k. 1954)\n 28. kesäkuuta – Erkki Palosuo, suomalainen geofysiikan professori ja jäätutkija (k. 2007)\n\nheinäkuu–syyskuu\n 5. heinäkuuta – Uolevi Raade, suomalainen teollisuusjohtaja ja vuorineuvos (Neste Oy) (k. 1998)\n 10. heinäkuuta – Aimo T. Nikolainen, suomalainen teologi ja piispa (Helsingin hiippakunta) (k. 1995)\n 13. heinäkuuta – Armi Ratia, suomalainen tekstiilitaiteilija ja yritysjohtaja (Marimekko Oy:n perustaja) (k. 1979)\n 19. heinäkuuta – Tatu Vaaskivi, oululainen kirjailija, kriitikko ja esseisti (k. 1942)\n 26. heinäkuuta – Reino Oittinen, suomalainen poliitikko, Kouluhallituksen pääjohtaja ja opetusministeri, Suomen peruskoulun isä (k. 1978)\n 30. heinäkuuta – Ludwig Bölkow, saksalainen lentokoneinsinööri (k. 2003)\n 31. heinäkuuta – Milton Friedman, vuoden 1976 Nobelin taloustieteen palkinnon saanut yhdysvaltalainen taloustieteilijä (k. 2006)\n31. heinäkuuta – Gustaf von Numers, suomalainen heraldikko, lukuisien kunnanvaakunoiden suunnittelija (k. 1978)\n 4. elokuuta – Raoul Wallenberg, ruotsalainen diplomaatti (k. 1947)\n 13. elokuuta – Salvador Luria, vuoden 1969 Nobelin lääketieteen palkinnon saanut italialainen mikrobiologi (s. 1991)\n 23. elokuuta – Theodor Antonius Tugai (”Teuvo Tulio”), latvialaissyntyinen suomalainen elokuvaohjaaja (k. 2000)\n23. elokuuta – Eugene Curran Kelly (”Gene Kelly”), yhdysvaltalainen tanssija, näyttelijä, laulaja, ohjaaja ja koreografi (k. 1996)\n 25. elokuuta – Erich Honecker, Itä-Saksan eli DDR:n johtaja (1971–1989) (k. 1994)\n 27. elokuuta – Kerttu Krohn, suomalainen näyttelijä (k. 1998)\n 29. elokuuta – Teijo Joutsela, suomalainen viihdemuusikko (k. 1999)\n 30. elokuuta – Edward Mills Purcell, vuoden 1952 Nobelin fysiikanpalkinnon saanut yhdysvaltalainen fyysikko (k. 1997)\n 31. elokuuta – Yrjö Keinonen, suomalainen kenraali (Mannerheim-ristin ritari) (k. 1977)\n 2. syyskuuta – Eino Jurvainen, suomalainen näyttelijä ja näytelmäkirjailija (k. 1986)\n 4. syyskuuta – Günther Lützow, saksalainen lentäjä (k. 1945)\n 5. syyskuuta – John Cage, yhdysvaltalainen säveltäjä (k. 1992)\n 21. syyskuuta – Ragnhild Butenschøn, norjalainen kuvanveistäjä (k. 1992)\n 22. syyskuuta – Hàn Mặc Tử, vietnamilainen runoilija (k. 1940)\n 24. syyskuuta – Vera Telenius, suomalainen laulaja (k. 1991)\n 27. syyskuuta – Tauno Marttinen, suomalainen säveltäjä (k. 2008)\n 29. syyskuuta – Michelangelo Antonioni, italialainen elokuvaohjaaja (k. 2007)\n\nlokakuu–joulukuu\n 1. lokakuuta – Anders Andersen, tanskalainen poliitikko (k. 2006)\n 10. lokakuuta – John Austrheim, norjalainen poliitikko (k. 1995)\n 16. lokakuuta – Timo Mikkilä, suomalainen pianisti ja professori (k. 2006)\n 17. lokakuuta – Johannes Paavali I, paavi (1978) (k. 1978)\n 20. lokakuuta – Uuno Koivu, suomalainen trumpetisti (k. 1982)\n 3. marraskuuta – Alfredo Stroessner, Paraguayn diktaattori (1954–1989) (k. 2006)\n 4. marraskuuta – Gösta Hallberg-Cuula, ruotsinsuomalainen sotilas ja poliitikko (k. 1942)\n 3. marraskuuta – Atte Pakkanen, suomalainen poliitikko ja ministeri (k. 1994)\n 7. marraskuuta – Usko Moilanen, suomalainen kirjailija (k. 1972)\n 18. marraskuuta – Asmahan, Amal al-Atrash, syyrialainen laulaja ja muusikko (k. 1944)\n 19. marraskuuta – George Emil Palade, vuoden 1974 Nobelin lääketieteen palkinnon saanut yhdysvaltalainen solubiologi (k. 2008)\n 20. marraskuuta – Otto von Habsburg, Itävalta-Unkarin viimeinen kruununperillinen ja poliittinen vaikuttaja (k. 2011)\n 23. marraskuuta – Nam Sung-yong, korealainen kestävyysjuoksija ja olympiamitalisti (k. 2001)\n 26. marraskuuta – Eugène Ionesco, romanialaissyntyinen näytelmäkirjailija (k. 1994)\n26. marraskuuta – Ilmo Launis, suomalainen pastori, kirjailija ja lyhytelokuvantekijä (k. 1995)\n 29. marraskuuta – Ai Xia, kiinalainen näyttelijä (k. 1934)\n 11. joulukuuta – Jaakko Ilveskoski, suomalainen arkkitehti (k. 1984)\n 12. joulukuuta – Egil Aarvik, norjalainen poliitikko (k. 1990)\n12. joulukuuta – Thorbjørn Egner, norjalainen lastenkirjailija, piirtäjä ja lauluntekijä (k. 1990)\n12. joulukuuta – Sverre Walter Rostoft, norjalainen liikemies ja poliitikko (k. 2001)\n12. joulukuuta – Keijo Seppänen, suomalainen näyttelijä ja teatteriohjaaja (k. 1977)\n 28. joulukuuta – Teuvo Aura, suomalainen poliitikko, virkamieshallitusten pääministeri (1970 ja 1971-1972), ylipormestari, talousmies ja juristi (k. 1999)\n\nKuolleita\n\ntammikuu–maaliskuu\n 4. tammikuuta – Francis T. Nicholls, yhdysvaltalainen lakimies, prikaatikenraali ja demokraattipoliitikko (s. 1834)\n 8. tammikuuta – Dario Mattei-Gentili, italialainen katolinen arkkipiispa (s. 1842)\n 9. tammikuuta – Carl Jahn, saksalais-suomalainen kaivertaja ja taiteilija (s. 1844)\n 14. tammikuuta – Otto Liebmann, saksalainen filosofi (s. 1840)\n 16. tammikuuta – Justus Ripatti, suomalainen poliitikko, Suomalaisen puolueen kansanedustaja (s. 1863)\n 18. tammikuuta – Gustave de Molinari, alankomaalais-ranskalainen taloustieteilijä (s. 1819)\n 30. tammikuuta – Rudolf Winter, suomalainen tehtailija, kauppias ja suurlahjoittaja (s. 1862)\n 4. helmikuuta – Franz Reichelt, itävaltalais-ranskalainen räätäli, keksijä ja laskuvarjohypyn uranuurtaja (s. 1879)\n 7. helmikuuta – Dmitri Miljutin, venäläinen kreivi, kenraalimajuri, poliitikko ja ministeri (s. 1816)\n 10. helmikuuta – Joseph Lister, englantilainen lääkäri, antiseptiikan uranuurtaja (s. 1827)\n 12. helmikuuta – Gerhard Armauer Hansen, norjalainen lääketieteen tutkija (s. 1841)\n 17. helmikuuta – Alois von Aehrenthal, itävaltalainen kreivi ja diplomaatti, Itävalta-Unkarin ulkoministeri (s. 1854)\n 21. helmikuuta – Osborne Reynolds, pohjoisirlantilainen insinööri (Reynoldsin luku) (s. 1842)\n 25. helmikuuta – Vilhelm IV, Luxemburgin suurherttua (1905–1912) (s. 1852)\n 4. maaliskuuta – Johan Isak Björkstén, suomalainen lääkäri ja arkkiatri (s. 1828)\n 10. maaliskuuta – Conrad Lihr, suomalainen vuori-insinööri ja Suomen Rahapajan johtaja (s. 1831)\n 13. maaliskuuta – Johannes Askolin, suomalainen kauppias, tehtailija ja kauppaneuvos (s. 1843)\n 16. maaliskuuta – Lawrence Oates, brittiläinen armeijan kapteeni ja napatutkimusretkeilijä (s. 1880)\n 27. maaliskuuta – Alexander August Kumlin, suomalainen senaattori ja hovioikeudenneuvos (s. 1844)\n 29. maaliskuuta – John Gerrard Keulemans, alankomaalainen lintutieteilijä ja lintumaalari (s. 1842)\n 29. maaliskuuta – Robert Falcon Scott, brittiläinen meriupseeri ja Etelämanteren tutkimusmatkailija (s. 1868)\n 30. maaliskuuta – Karl May, saksalainen kirjailija (s. 1842)\n\nhuhtikuu–kesäkuu\n 4. huhtikuuta – Mauritz Frohm, ruotsalainen arkkitehti (s. 1840)\n 6. huhtikuuta – Giovanni Pascoli, italialainen runoilija (s. 1855)\n 11. huhtikuuta – Henri Brisson, ranskalainen poliitikko ja pääministeri (s. 1835)\n 12. huhtikuuta – Ernest Duchesne, ranskalainen lääkäri ja tutkija (s. 1874)\n 15. huhtikuuta – RMS Titanicin haaksirikossa kuolleita:\n laivan henkilökunnan jäseniä:\n Thomas Andrews, brittiläinen liikemies, Titanicin suunnittelija (s. 1873)\n Edward J. Smith, Titanicin kapteeni (s. 1850)\n Henry Wilde, yliperämies (s. 1872)\n William Murdoch, ensimmäinen perämies (s. 1873)\n James Paul Moody, kuudes perämies (s. 1887)\n Hugh McElroy, pursimies (s. 1874)\n Jack Phillips, sähköttäjä (s. 1887)\n Wallace Henry Hartley, viulisti ja orkesterin johtaja (s. 1878)\n matkustajia:\n John Jacob Astor IV, yhdysvaltalainen liikemies (s. 1864)\n Archibald Butt, yhdysvaltalainen sotilasavustaja (s. 1865)\n Thomas Byles, englantilainen katolinen pappi (s. 1870)\n Sidney Leslie Goodwin, englantilainen poika (s. 1910)\n Benjamin Guggenheim, yhdysvaltalainen liikemies ja kaivosmagnaatti (s. 1864)\n Charles Melville Hays, yhdysvaltalainen yritysjohtaja (s. 1856)\n William Lahtinen, amerikansuomalainen pappi (s. 1876)\n William Thomas Stead, englantilainen toimittaja, tutkivan journalismin pioneeri (s. 1849)\n Isidor Straus, yhdysvaltalainen liikemies ja poliitikko (s. 1845)\n George Widener, yhdysvaltalainen miljardööri (s. 1861)\n 20. huhtikuuta – Bram Stoker, irlantilainen kirjailija (s. 1847)\n 21. huhtikuuta – Fredrik Wilhelm Grönqvist, suomalainen liikemies (s. 1838)\n21. huhtikuuta – Siri von Essen, suomalainen näyttelijä (s. 1850)\n 27. huhtikuuta – Karl Forsström, suomalainen merikapteeni ja kalkkikiviteollisuuden kehittäjä (s. 1850)\n 2. toukokuuta – Gustaf Ferdinand Lönnbeck, suomalainen kansakoulutarkastaja ja kasvatusalan kirjailija (s. 1847)\n 5. toukokuuta – Rafael Pombo, kolumbialainen runoilija (s. 1833)\n 9. toukokuuta – Émile Duployé, ranskalainen pappi ja pikakirjoitusjärjestelmän kehittäjä (s. 1833)\n 12. toukokuuta – Henri Peslier, ranskalainen vesipalloilija (s. 1880)\n 14. toukokuuta – Joseph Wilson Duncan, yhdysvaltalainen prikaatikenraali \n14. toukokuuta – August Strindberg, ruotsalainen kirjailija (s. 1849)\n14. toukokuuta – Fredrik VIII, Tanskan kuningas (1906–1912) (s. 1843)\n 16. toukokuuta – Theodor Tallqvist, suomalainen insinööri ja rautateiden rakentaja (s. 1839)\n 18. toukokuuta – Eduard Strasburger, saksalainen kasvitieteilijä (s. 1844)\n 19. toukokuuta – Bolesław Prus, puolalainen kirjailija (s. 1847)\n 22. toukokuuta – Tekla Renfors, suomalainen runoilija ja suomentaja (s. 1872)\n 24. toukokuuta – Nikolai Sjöman, suomalainen Venäjän laivaston upseeri, Suomen luotsi- ja majakkalaitoksen päällikkö (s. 1847)\n24. toukokuuta – Heinrich Friedrich Weber, saksalainen fyysikko ja professori (s. 1843)\n 25. toukokuuta – Austin Lane Crothers, yhdysvaltalainen demokraattipoliitikko (s. 1860)\n 26. toukokuuta – Eduardo López de Romaña, Perun presidentti (1899–1903) (s. 1847)\n 28. toukokuuta – Paul-Émile Lecoq de Boisbaudran, ranskalainen kemisti, useiden alkuaineiden löytäjä (s. 1838)\n 30. toukokuuta – Wilbur Wright, yhdysvaltalainen ilmailun uranuurtaja (s. 1867)\n 31. toukokuuta – Wilhelm Blasius, saksalainen lintutieteilijä (s. 1845)\n31. toukokuuta – Karoliina Wahlberg, suomalainen pitsinnyplääjä (s. 1851)\n 1. kesäkuuta – Daniel Burnham, yhdysvaltalainen arkkitehti ja kaupunkisuunnittelija (s. 1846)\n1. kesäkuuta – Iakob Gogebašvili, georgialainen opettaja, lastenkirjailija, journalisti ja kasvatustieteilijä (s. 1840)\n1. kesäkuuta – William Wilson, skotlantilainen toimittaja ja uintivalmentaja (s. 1844)\n 6. kesäkuuta – Jaakko Merenoja, suomalainen talonpoikaissäädyn valtiopäiväedustaja ja messinkivaluri (s. 1825)\n6. kesäkuuta – Giulio Ricordi, italialainen musiikinkustantaja ja säveltäjä (s. 1840)\n 12. kesäkuuta – Ernest Acker, belgialainen arkkitehti (s. 1852)\n12. kesäkuuta – Väinö Lennart, suomalainen näytelmäkirjailija ja pakinoitsija (s. 1892)\n12. kesäkuuta – Frédéric Passy, vuoden 1901 Nobelin rauhanpalkinnon saanut ranskalainen poliitikko ja pasifisti (s. 1822)\n 16. kesäkuuta – V. R. Kockström, suomalainen lyseon opettaja ja oppikirjojen tekijä (s. 1835)\n 19. kesäkuuta – Uno Staudinger, suomalainen liikemies, taiteen suosija ja mesenaatti (s. 1861)\n 20. kesäkuuta – Herman Avellan, suomalainen kamarineuvos ja kirjailija (s. 1820)\n 21. kesäkuuta – Stepan Gontšarov, venäläinen jalkaväenkenraali ja Suomen vt. kenraalikuvernööri (s. 1831)\n 25. kesäkuuta – Lawrence Alma-Tadema, alankomaalainen taidemaalari (s. 1836)\n\nheinäkuu–syyskuu\n 1. heinäkuuta – Milovan Milovanović, Serbian pääministeri (1911–1912) (s. 1863)\n 1. heinäkuuta  – Harriet Quimby, yhdysvaltalainen lentäjä, toinen lentolupakirjan saanut nainen (s. 1875)\n 4. heinäkuuta – Emil Stang, norjalainen poliitikko, pääministeri 1889–1891 ja 1893–1895 (s. 1843)\n 15. heinäkuuta – Francisco Lázaro, portugalilainen kestävyysjuoksija (s. 1891)\n 17. heinäkuuta – Henri Poincaré, ranskalainen matemaatikko, teoreettinen fyysikko ja tieteenfilosofi (Poincarén otaksuma) (s. 1854)\n 26. heinäkuuta – August Fellman, suomalainen yrittäjä, kapteeni ja hovineuvos (s. 1839)\n 30. heinäkuuta – Mutsuhito, Japanin Meiji-keisari (1867–1912) (s. 1852)\n30. heinäkuuta – Friedrich Schulze, saksalainen arkkitehti (s. 1843)\n 31. heinäkuuta – Allan Octavian Hume, englantilainen poliitikko, virkamies ja lintutieteilijä (s. 1829)\n 6. elokuuta – Patrick Anthony Ludden, irlantilais-yhdysvaltalainen katolinen piispa (s. 1836)\n 7. elokuuta – Franz Hartmann, saksalainen okkultistinen kirjailija ja teosofi (s. 1838)\n 10. elokuuta – Paul Wallot, saksalainen arkkitehti (s. 1841)\n 11. elokuuta – Aleksei Suvorin, venäläinen toimittaja ja kirjailija (s. 1834)\n 12. elokuuta – Alfred Cavén, suomalainen arkkitehti (s. 1836)\n 13. elokuuta – Gioachino Cantagalli, italialainen katolinen piispa (s. 1825)\n13. elokuuta – Jules Massenet, ranskalainen säveltäjä (Thaïs) (s. 1842)\n 16. elokuuta – Johann Martin Schleyer, saksalainen katolinen pappi, volapük-kielen laatija (s. 1831)\n 20. elokuuta – William Booth, brittiläinen metodistisaarnaaja, Pelastusarmeijan perustaja (s. 1829)\n 29. elokuuta – J. I. Warén, suomalainen upseeri ja muistelmakirjailija (s. 1851)\n 1. syyskuuta – Samuel Coleridge-Taylor, englantilainen säveltäjä (s. 1875)\n 12. syyskuuta – Otto Mauno Geers, Yhdysvaltain sisällissotaan osallistunut suomalainen merimies (s. 1837)\n 13. syyskuuta – Maresuke Nogi, japanilainen kreivi ja kenraali (s. 1849)\n 24. syyskuuta – Giovanni Battista Ceirano, italialainen autoilun ja autojen valmistuksen pioneeri (s. 1860)\n 29. syyskuuta – August Benjamin af Schultén, suomalainen kemisti (s. 1856)\n29. syyskuuta – U. W. Telén, suomalainen opettaja, kirjakauppias, kustantaja ja suomentaja (s. 1843)\n 30. syyskuuta – Bernhard Fredrik Godenhjelm, suomalainen yliopiston lehtori, koulunjohtaja ja kirjallisuuden tutkija (s. 1840)\n\nlokakuu–joulukuu\n 6. lokakuuta – Auguste Beernaert, vuoden 1909 Nobelin rauhanpalkinnon saanut belgialainen poliitikko ja ministeri (s. 1829)\n 12. lokakuuta – Lewis Boss, yhdysvaltalainen tähtitieteilijä (s. 1846)\n 19. lokakuuta – Julius Maggi, sveitsiläinen elintarviketeollisuusyrittäjä (s. 1846)\n 30. lokakuuta – James S. Sherman, Yhdysvaltain varapresidentti (s. 1855)\n 6. marraskuuta – Mykola Lysenko, ukrainalainen säveltäjä, pianisti, kapellimestari ja kansanlaulujen kerääjä (s. 1842)\n 12. marraskuuta – August Aspegren, suomalainen näyttelijä ja teatterinjohtaja (s. 1844)\n12. marraskuuta – José Canalejas, espanjalainen liberaalipoliitikko ja pääministeri (s. 1854)\n 14. marraskuuta – Hilda Käkikoski, suomalainen kirjailija (s. 1864)\n 16. marraskuuta – Dmitri Mamin-Sibirjak, venäläinen kirjailija (s. 1852)\n 20. marraskuuta – William Forsell Kirby, brittiläinen hyönteistieteilijä ja kirjallisuuden kääntäjä (s. 1844)\n 28. marraskuuta – Edvin Avellan, suomalainen tilanomistaja, valtiopäivämies, kirjailija ja kääntäjä (s. 1830)\n28. marraskuuta – Helge Rancken, suomalainen arkkitehti (s. 1857)\n 4. joulukuuta – Archibald Gracie, yhdysvaltalainen liikemies, sotilas ja kirjailija (s. 1859)\n 6. joulukuuta – Yrjö Blomstedt, suomalainen arkkitehti ja kansatieteilijä (s. 1871)\n6. joulukuuta – Paul Kummer, belgialainen pappi, opettaja ja luonnontieteilijä (s. 1834)\n 7. joulukuuta – George Darwin, englantilainen tähtitieteilijä ja matemaatikko, Charles Darwinin poika (s. 1845)\n 8. joulukuuta – Ludolf von Alvensleben, preussilainen kenraalimajuri (s. 1844)\n 12. joulukuuta – Luitpold, Baijerin prinssiregentti (s. 1821)\n 13. joulukuuta – August Eklöf, suomalainen kauppias ja teollisuusmies (s. 1837)\n 15. joulukuuta – Lars Knutson Liestøl, norjalainen poliitikko (s. 1839)\n 21. joulukuuta – Aukusti Alhovuori, suomalainen toimittaja, Aamulehden toimitussihteeri (s. 1863)\n 23. joulukuuta – Édouard Detaille, ranskalainen taidemaalari (s. 1848)\n 30. joulukuuta – Eduard Dippell, suomalainen arkkitehti ja liikemies (s. 1855)\n\nTuntematon päivämäärä\n Antoni, Suomen ortodoksisen kirkon ensimmäinen arkkipiispa (s. 1846)\n Nikolai Beloborodov, venäläinen harmonikanrakentaja (s. 1827)\n Matti Heikki Haapalainen, suomalainen laivuri ja liikemies, Oulujärven matkustaja- ja rahtilaivaliikenteen alkuunpanija\n Gustaf Heinrich Martens, lintutieteilijä (s. 1842)\n\nNobelin palkinnot \n Nobelin fysiikanpalkinto: Gustaf Dalén\n Nobelin kemianpalkinto: Victor Grignard ja Paul Sabatier\n Nobelin lääketieteen palkinto: Alexis Carrel\n Nobelin kirjallisuuspalkinto: Gerhart Hauptmann\n Nobelin rauhanpalkinto: Elihu Root\n\nMuuta \n Elokuvavuosi 1912\n Kirjallisuusvuosi 1912\n\nLähteet"}
{"id": "313197", "url": "https://fi.wikipedia.org/wiki/Suurherttuan%20palatsi", "title": "Suurherttuan palatsi", "text": "Suurherttuan palatsi (, , ) on palatsi Luxemburgin kaupungissa, eteläisessä Luxemburgissa. Se on Luxemburgin suurherttuan virallinen residenssi. \n\nPalatsi sijaitsee paikalla, jossa oli kaupungintalo vuodesta 1418. Se tuhoutui ruutivaraston räjähdyksessä 1555. \nNykyinen palatsi rakennettiin alun perin raatihuoneeksi vuosina 1572–1574. Sen suunnittelusta vastasi kaupunginarkkitehti Adam Roberti. Sen jälkeen sen käyttötarkoitus on vaihtunut useaan otteeseen, ja sitä on myös uudistettu ja laajennettu. Viimeisimmät uudistusoperaatiot rakennuksessa on toteutettu 1960-luvulla sekä vuosina 1991–1996.\n\nLähteet \n\nLuxemburgin rakennukset ja rakennelmat\nLuxemburg (kaupunki)\nVirka-asunnot\nPalatsit"}
{"id": "1579670", "url": "https://fi.wikipedia.org/wiki/Pedro%20Monteiro", "title": "Pedro Monteiro", "text": "Pedro Nuno Santos Margarido Monterio (s. 11. toukokuuta 1971 Figueira da Foz) on portugalilainen koripallovalmentaja ja aktiiviuransa päättänyt koripalloilija.\n\nPelaajaura \nMonteiro on kotimaansa lisäksi pelannut ammattilaisena Belgiassa, Espanjassa ja Uruguayssa. Monteiro oli ensimmäinen portugalilainen pelaaja, joka teki ammattilaissopimuksen ulkomaille, kun vuonna 1997 Monteiro teki sopimuksen belgialaisen Okapi Aalstarin kanssa. Monteiro on myös pelannut Portugalin maajoukkueessa.\n\nValmennusura \nMonteiro on toiminut valmentajana Portugalissa, Meksikossa, Kanadassa, Algeriassa, Suomessa ja Bahrainissa. Kaudella 2011–2012 Monteiro voitti FIBA Americas Leaguen mestaruuden toimittuaan meksikolaisen Pioneros de Quintana Roon apuvalmentajana. \n\nKaudella 2014–2015 Monteiro toimi kandalaisen Halifax Rainmanin apuvalmentajana. Rainman ylsi sarjan loppuotteluun yhdessä Halifax Expressin kanssa. Ennen seitsemättä finaaliottelua joukkueiden pelaajat joutuivat tappeluun toistensa kanssa, minkä seurauksena Monteiro, päävalmentaja Josep Clarosin ja pelaajat päättivät olla pelaamatta ratkaisevaa ottelua. Tapahtuman seurauksena Monteiro sai elinikäisen toimitsijakiellon Kanadan liigaan sekä 9 000 dollarin arvoisen sakon.\n\nKausina 2013–2014 ja 2017–2018 Monteiro toimi kotimaansa Illiabum Cluben päävalmentajana. Kaudella 2017–2018 Monteiro voitti Portugalin cupin mestaruuden.\n\nTammikuussa 2019 Monteiro nimitettiin Korisliigassa pelaavan Uudenkaupungin Korihaiden päävalmentajaksi. \n\nKaudella 2019–2020 Monteiro toimi bahrainilaisen Al-Manaman päävalmentajana. Monteiron alaisuudessa Al-Manama voitti Bahrainin liigan runkosarjan sekä Bahrainin cupin mestaruuden.\n\nValmennustyyli \nMonteiron valmennettavat joukkueet tunnetaan aggressiivisesta puolustuspelistä sekä nykyaikaisesta hyökkäyspelistä.\n\nLähteet \n\nPortugalilaiset koripalloilijat\nPortugalilaiset koripallovalmentajat\nVuonna 1971 syntyneet\nElävät henkilöt"}
{"id": "1127015", "url": "https://fi.wikipedia.org/wiki/Trading%20Pieces", "title": "Trading Pieces", "text": "Trading Pieces on yhdysvaltalaisen brutaalin death metalin yhtyeen Deeds of Fleshin esikoisalbumi. Se julkaistiin vuonna 1996 levymerkillä Repulse Records.\n\nKappaleet\n\nKokoonpano \n Erik Lindmark – laulu, kitara\n Joey Heaslet – rummut\n Jacoby Kingston – bassokitara, laulu\n\nMuut tekijät \n Thomas E. Gingell – äänittäjä\n Jackie – kansikuva\n Peter Mounier – valokuvat\n Jonah Jesse – grafiikka\n Jacoby Kingston – layout\n Chad Land – logo\n\nArvostelut \n Allmusic: \n Metal Storm: 8.4/10 \n The Metal Observer: 8/10\n\nLähteet\n\nAiheesta muualla \n \n \n\nVuoden 1996 esikoisalbumit\nDeeds of Fleshin albumit"}
{"id": "161216", "url": "https://fi.wikipedia.org/wiki/Raakapuu", "title": "Raakapuu", "text": "Raakapuu voi tarkoittaa ainakin seuraavia asioita:\n\nraakapuu, jalostamaton puutavara\nraakapuu eli raakapuomi, purjelaivan mastoon kiinnitetty vaakasuora, aluksen kölilinjaan nähden kohtisuora puomi, johon raakapurje kiinnitetään."}
{"id": "1426398", "url": "https://fi.wikipedia.org/wiki/V%C3%A4h%C3%A4%20Haukij%C3%A4rvi%20%28Padasjoki%29", "title": "Vähä Haukijärvi (Padasjoki)", "text": "Vähä Haukijärvi Haukijärvi on Päijät-Hämeessä Padasjoella  sijaitseva järvi.\n\nMaantietoa \nJärven pinta-ala on 1,2 hehtaaria ja se on 150 metriä pitkä ja 100 metriä leveä. Järvellä ei ole kartan mukaan saaria. Sen rantaviivan pituus on 450 metriä.\n\nVesistösuhteet \nJärvi sijaitsee Kokemäenjoen vesistössä (vesistöaluetunnus 35) Längelmäveden ja Hauhon reittien valuma-alueen (35.7) Kukkian reitin valuma-alueella (35.78), jonka Heinäjoen valuma-alueeseen (35.786) se kuuluu. Järven vedenpinnan korkeus on 140 metriä mpy.\n\nLähteet \n\nHeinäjoen valuma-alue\nPadasjoen järvet\nBotin luomat artikkelit"}
{"id": "1075404", "url": "https://fi.wikipedia.org/wiki/Uumajan%20vanha%20vankila", "title": "Uumajan vanha vankila", "text": "Uumajan vanha vankila ( tai länscellfängelset) on Uumajassa, Ruotsissa sijaitseva entinen vankila. Vankilan rakentaminen alkoi vuonna 1859 ja se valmistui vuonna 1862. Se on yksi harvoista rakennuksista, jotka eivät palaneet Uumajan tulipalossa vuonna 1888. Näin ollen se on yksi Uumajan vanhimmista jäljellä olevista rakennuksista. Vankilassa oli vankeja vuoteen 1981 saakka, kunnes Uumajaan tuli uusi vankila. Sen jälkeen se on toiminut teatterina sekä hotellina.\n\nHistoria \nVankila on yksi 20 Ruotsin maakunnanvankilasta, jotka on suunniteltu Wilhelm Theodor Anckarsvärd piirustusten pohjalta. Vankilan rakenne perustui amerikkalaiseen Philadelphian vankilasysteemiin, jossa yhteisten sellien tilalla on yksityishuoneita. Kaiken kaikkiaan vankilaan mahtui yhteensä 24 selliä kahteen kerrokseen. Sellit sijaitsivat niin, että jokainen vanki sai päivänvaloa. Sellien lisäksi rakennuksessa oli toimisto- ja asuinhuoneistoja.\n\nUumajan vanha vankila on Uumajan vanhin näihin päiviin asti säilynyt kivirakennus sekä yksi parhaiten säilyneistä vankiloista koko maassa. Se on yksi harvoista Uumajan vuoden 1888 tulipalon lähettyvillä sijainneista rakennuksista, joka säilyi ehjänä. Se oli vankilakäytössä vuoteen 1981 asti, jolloin valmistui uusi vankilarakennus. Nykyään rakennuksen omistaa Ruotsin valtion kiinteistölaitos. Vuodesta 1992 rakennus on ollut kulttuuriperintörakennus.\n\nTeatteri \nVuodesta 1987 ja lähes koko 1990-luvun rakennus ja sen ulkoalue olivat amatööriteatteriryhmän, Grotteaternin, sekä itsenäisen Profilteatern-ryhmän käytössä. Tulipalosta sata vuotta jälkeenpäin vuonna 1998 Grotteatern teki teatterituotannon nimeltään Spelet om den stora branden, jonka se esitti vankilan ulkoalueella. Molemmat teatteriryhmät esittivät useita esityksiä vuosien ajan.\n\nHotelli \nVuosien 2007 ja 2008 aikana rakennus muutettiin hotelliksi, jossa on 23 yhden hengen huonetta, kaksi perhehuonetta ja yksi kahden hengen huone sekä kokoushuone tapaamisia ja juhlimisia varten, johon mahtuu 35 ihmistä. Lisärakennuksessa sijaitsee kahvila.\n\nGalleria\n\nLähteet\n\nAiheesta muualla \n\nHotelli Gamla Fängelset \nCafé Göteborg\n\nVankilat\nUumajan rakennukset ja rakennelmat"}
{"id": "238299", "url": "https://fi.wikipedia.org/wiki/Lamminj%C3%A4rvi%20%28Kirkkonummi%29", "title": "Lamminjärvi (Kirkkonummi)", "text": "Lamminjärvi on pieni järvi Veikkolassa Pohjois-Kirkkonummella. Se sijaitsee Vanhan Turuntien ja Turunväylän välissä. Se kuuluu Suomenlahden rannikkoalueen päävesistöön. Lamminjärvellä on kaksi uimarantaa, joista yleisellä rannalla on kaksi laituria, sauna ja talvisin avanto. Lamminjärveen laskee puro Turunväylän toisella puolella olevasta Perälänjärvestä ja siitä laskee puro (Lamminoja) Vanhan Turuntien toisella puolen olevaan Kaljärveen. Lamminjärvi on luokiteltu rehevöityneeksi järveksi ja sen veden laatu on luokiteltu välttäväksi.\n\nLähteet\n\nKirkkonummen järvet\nMankinjoen vesistö"}
{"id": "1671805", "url": "https://fi.wikipedia.org/wiki/Melodifestivalen%201977", "title": "Melodifestivalen 1977", "text": "Melodifestivalen 1977 oli Ruotsissa järjestetty laulukilpailu, jossa valittiin Ruotsin edustaja vuoden 1977 Eurovision laulukilpailuun. Ruotsi ei osallistunut Eurovision laulukilpailuun vuonna 1976, joten kilpailu pidettiin nyt vuoden tauon jälkeen. Avoimeen sävellyskilpailuun lähetettiin 965 kappaletta, joista kymmenen valittiin karsinnan finaaliin. Finaali pidettiin 26. helmikuuta Cirkuksessa Tukholmassa. Voittajan valitsivat 11 ympäri Ruotsia kokoontunutta alueraatia, joista kukin pisteytti kappaleet Eurovision laulukilpailusta tutulla kaavalla 1-2-3-4-5-6-7-8-10-12. Kilpailun voitti yhtye Forbes kappaleella \"Beatles\".\n\nTulos\n\nPistetaulukko\n\nLähteet\nhttp://natfinals.50webs.com/70s_80s/Sweden1977.html\nhttps://eurovisionworld.com/national/sweden/melodifestivalen-1977\n\nEurovision laulukilpailu 1977\nMelodifestivalen"}
{"id": "1103561", "url": "https://fi.wikipedia.org/wiki/Vainutas", "title": "Vainutas", "text": "Vainutas on kauppala Länsi-Liettuassa, Klaipėdan läänissä, Šilutėn kunnallispiirissä, lähellä Itämeren rannikkoa ja Venäjän (Kaliningradin alue) rajaa. Vuonna 2001 kauppalassa asui 993 asukasta.\n\nLähteet \n\nLiettuan kauppalat\nKlaipėdan lääni"}
{"id": "763696", "url": "https://fi.wikipedia.org/wiki/Seppo%20Pietik%C3%A4inen", "title": "Seppo Pietikäinen", "text": "Seppo Antero Pietikäinen (s. 2. heinäkuuta 1949 Pieksämäki) on  toimittaja, sanoittaja, kirjailija ja ohjaaja, joka kävi koulua Jyväskylässä ja Tampereella.\n\nPietikäinen opiskeli Lontoossa London International Film Schoolissa filmialaa vuosina 1978-1979. Sieltä palattuaan hän toimi Soundin toimittajana, valokuvaajana, toimitussihteerinä ja kirjakustantamon vetäjänä.\nVuonna 1986 Pietikäinen siirtyi Yleisradion TV1:n palvelukseen, jossa hän toimitti ja juonsi mm. talk-show sarjoja Kirjan kannet kiinni, Cosi fan tutti ja Nostalgiakesä sekä yhdessä Maria Guzeninan kanssa popmusiikkisarjoja Soundcheck sekä Linnunradan pianobaari. Yhdessä Walter de Campin kanssa Pietikäinen teki keskustelua herättäneen TV1:n dokumenttisarjan Verhojen takaa, jossa esiteltiin Helsingin alakulttuuripiirejä.\nVuosien 1997-2006 välisenä aikana Pietikäinen työskenteli juontajana ja musiikkitoimittajana Yleisradion eri radiokanavilla.\nPietikäinen on ohjannut populaarimusiikkiaiheisia filmidokumentteja.\n\nTuotanto\n Seppo Pietikäinen: Toivelauluja. Pirkkala: Lehtijussi Oy, 1981. 951-639-004-8\n Seppo Pietikäinen: Pinnan alta. Tampere: Fanzine Oy, 1983. 951-9287-10-8\n \n Charles Bukowski, suomentanut Seppo Pietikäinen: Vitsit vähissä. Tampere: Fanzine Oy, 1986. 951-9287-23-x\n Walter de Camp & Bill Dollars (Seppo Pietikäinen): Puhelinkirjoittaja - Paluu Casablancaan. Keuruu: Otava, 1993. 951-1-12840-X\n Walter de Camp & Bill Dollars (Seppo Pietikäinen): Alan miehet. Porvoo: Tammi, 1996.\n \n \n\n Seppo Pietikäinen, Markku Into, Kai Raumonen ja Jyrki Siukonen: 4Suuta. LP-levy. Rockadillo Records, 1984. ZEN 2001\n Seppo Pietikäinen ja Markku Into: Cha Cha. LP-levy. Rockadillo Records, 1986. ZEN 2005\n Freelance (Seppo Pietikäinen ja Ippe Kätkä): Sutra. LP-levy. Bang Trax, 1988. BANGL 105\n\n Seppo Pietikäinen ja Henk Hofstede: Film From A Room - Matka Leonard Cohenin taloon. Dokumenttielokuva. 1992\n Seppo Pietikäinen ja Walter de Camp: New Yorkin naisia. Dokumenttielokuva. 1995\n Seppo Pietikäinen: I´m Gonna Roll-Rokkibändin paluu. Dokumenttielokuva. 2005\n Seppo Pietikäinen: Dave Lindholm - Kukkuu ja mä en oo ees sekasin!. Dokumenttielokuva. 2009\n\n Seppo Pietikäinen: sanoituksia mm. Maarit, Pave Maijanen, Riki Sorsa, Ali, Markku Aro, Rock'n'Roll Band.\n\nLähteet\n\n Lehti Salon Seudun Sanomat 24.12.2009 sivu 21\n\nViitteet\n\nAiheesta muualla\n \n Double Talk, Seppo Pietikäinen & Yrjänä Sauros; http://www.subconsciousdoubletalk.com/ \n Ylen Elävä arkisto: Tohtori Frank Freakhudin tutkimuksia ja keskustelua erotiikasta\n Ylen Elävä arkisto: Walter de Campin ja Bill Dollarsin Privaatti-TV Verhojen takaa\n\nSuomalaiset sanoittajat\nSuomalaiset kirjailijat\nSuomalaiset toimittajat\nSuomalaiset dokumenttiohjaajat\nVuonna 1949 syntyneet\nElävät henkilöt"}
{"id": "1538155", "url": "https://fi.wikipedia.org/wiki/Yanique%20Thompson", "title": "Yanique Thompson", "text": "Yanique Thompson (s. 12. maaliskuuta 1996) on jamaikalainen pika-aitajuoksija. Hän voitti 100 metrin aitajuoksussa kultaa  alle 18-vuotiaiden MM-kilpailuissa 2013. Kansainyhteisön kisoissa 2018 hän saavutti pronssia ja Pan-Amerikan kisoissa 2019 hän sijoittui neljänneksi. Dohan MM-kilpailuissa 2019 hän sijoittui välierässään kolmanneksi eikä päässyt loppukilpailuun. Vuodelle 2021 siirretyissä Tokion olympialaisissa hän keskeytti välieräjuoksunsa.\n\nThompson alitti 100 metrin aitajuoksussa 13 sekunnin rajan ensimmäisen kerran vuonna 2017, kun hän Jamaikan-mestaruuskilpailuissa juoksi välierissä ajan 12,98 ja loppukilpailussa ajan 12,69, jolla hän saavutti pronssia. Hän juoksi 1,5 kuukautta myöhemmin Lontoon MM-kilpailuissa ajan 12,88 sekä alku- että välierissä mutta ei selviytynyt loppukilpailuun. Vuonna 2018 hänen parhaat aikansa olivat 12,74 Jamaikan-mestaruuskilpailujen alkuerissä ja 12,78 loppukilpailussa. jossa hän saavutti hopeaa. Vuonna 2019 hän juoksi Jamaikan-mestaruuskilpailujen alkuerissä vuoden parhaan aikansa 12,80 ja sivusi sitä Dohan MM-kilpailujen välierissä.\n\nLähteet \n\nJamaikalaiset pika-aitajuoksijat\nVuonna 1996 syntyneet\nElävät henkilöt"}
{"id": "953319", "url": "https://fi.wikipedia.org/wiki/Mustaposkidelfiini", "title": "Mustaposkidelfiini", "text": "Mustaposkidelfiini eli patagoniandelfiini eli eteländelfiini (Lagenorhynchus australis) on pieni delfiinilaji, jota tavataan Etelä-Amerikan eteläosan rannikkovesistä.\n\nRakenne \n\nSyntyessään mustaposkidelfiini on yhden metrin pituinen, ja täysikasvuisena 2,1 metriä. Painoa on noin 115 kg. Sillä on tummanharmaat kasvot ja leuka. Selkä on pitkälti musta, jonka poikki menee yksi luonnonvalkoinen kaareva raita, joka jakautuu selän kummallekin puolelle. Vatsa ja evien takaosat ovat valkoiset. Kylkievät ovat melko pienet ja pyrstöevän välissä on lovi.\n\nLaji muistuttaa paljon mustadelfiiniä.\n\nLevinneisyys \n\nMustaposkidelfiinit elelevät Etelä-Amerikan rannikkovesillä. Niitä on tavattu Chilen puolella Valparaísossa saakka ja Argentiinassa maan pohjoisosiin saakka. Lisäksi lajia on nähty säännöllisesti Falklandinsaarten vesiltä.\n\nMustaposkidelfiiniä esiintyy pääsääntöisesti rantavesistä alle 200 metrin syvyydessä. Tulimaassa ja Chileten eteläosissa lajia tavataan syvissä salmissa ja vuonoissa. Chiloén saaristossa niitä on puolestaan erityisesti matalissa alle 30 metriä syvissä vesissä.\n\nKäyttäytyminen \n\nMustaposkidelfiinit kokoontuvat pienissä, 5–20 yksilön ryhmissä. Joskus harvoin kesällä ja syksyllä ne voivat uida suuremmissa, 100 yksilön ryhmissä. Ryhmät liikkuvat yleensä hitaasti rantaviivan suuntaisesti pienillä alueilla. Tämän vuoksi ne joutuvat helposti kalaverkkoihin. 1970- ja 80-luvuilla Chilen kalastajien verkkoihin joutui tuhansia delfiinejä vuosittain. Myös Argentiinassa on havaittu ajautumisia verkkoihin.\n\nLähteet \n\nNational Audubon Society: Guide to Marine Mammals of the World ISBN 0-375-41141-0\nEncyclopedia of Marine Mammals ISBN 0-12-551340-2\nLeDuc, R.G., Perrin, W.F., Dizon, A.E. (1999). Phylogenetic relationships among the delphinid cetaceans based on full cytochrome b sequences. Marine Mammal Science 15, 619–648.\nMay-Collado, L., Agnarsson, I. (2006). Cytochrome b and Bayesian inference of whale phylogeny. Molecular Phylogenetics and Evolution 38, 344-354.\nSchevill, W.E., Watkins, W.A. (1971). Pulsed sounds of the porpoise Lagenorhynchus australis. Breviora 366, 1–10.\n\nViitteet\n\nAiheesta muualla \nLaji.fi: Patagoniandelfiini (Lagenorhynchus australis)\nITIS: Lagenorhynchus australis \nUniversity of Michigan, Animal Diversity Web (ADW): Lagenorhynchus australis, Peale's dolphin \nFood and Agriculture Organization of the United Nations (FAO): Lagenorhynchus australis \n\nValkokuvedelfiinit"}
{"id": "210806", "url": "https://fi.wikipedia.org/wiki/Game%20Critics%20Awards", "title": "Game Critics Awards", "text": "Game Critics Awards on E3-messujen yhteydessä järjestettevä tietokone- ja videopelipalkintogaala. Se järjestettiin ensimmäisen kerran 1998. Palkinnon saajat kuuluvat messujen esillepanijoihin.\n\nVoittajat\nLuettelon ”kaikki alustat” -merkintä on epävarma, sillä messuilla esitellyt pelit ovat vasta kehitteillä eikä julkaisualustoista ole täyttä varmuutta.\n\nMessujen paras peli \n2016: The Legend of Zelda: Breath of the Wild (for Wii U and Switch)\n2015: Fallout 4 (for PC, PlayStation 4 and Xbox One)\n2014: Evolve (for PC, PlayStation 4, and Xbox One)\n2013: Titanfall (for PC, Xbox 360 and Xbox One)\n2012: The Last of Us (for PlayStation 3)\n2011: BioShock Infinite (for PC, PlayStation 3, Xbox 360)\n2010: Nintendo 3DS\n2009 : Uncharted 2: Among Thieves (PlayStation 3)\n2008 : Fallout 3 (PC, PlayStation 3, Xbox 360)\n2007 : Rock Band (PlayStation 3, Xbox 360)\n2006 : Wii\n2005 : Spore (PC)\n2004 : PlayStation Portable\n2003 : Half-Life 2 (PC)\n2002 : Doom 3 (PC)\n2001 : Nintendo GameCube\n2000 : Black & White (PC)\n1999 : Freelancer (PC)\n\nParas alkuperäinen peli \n2016: Horizon Zero Dawn (for PlayStation 4)\n2015: Horizon Zero Dawn (for PlayStation 4)\n2014: No Man's Sky (for PlayStation 4)\n2013: Titanfall (for PC, Xbox 360, and Xbox One)\n2012: The Last of Us (for PlayStation 3)\n2011: BioShock Infinite (for PC, PlayStation 3, and Xbox 360)\n2010: Dance Central (for Xbox 360)\n2009 : Scribblenauts (Nintendo DS)\n2008 : Mirror's Edge (PC, PlayStation 3, Xbox 360)\n2007 : LittleBigPlanet (PlayStation 3)\n2006 : Spore (PC)\n2005 : Spore (PC)\n2004 : Donkey Kong Jungle Beat (Nintendo GameCube)\n2003 : Full Spectrum Warrior (Xbox, PC)\n2002 : Psychonauts (Xbox)\n2001 : Majestic (PC)\n2000 : Black & White (PC)\n1999 : Black & White (PC)\n\nParas konsolipeli \n2016: The Legend of Zelda: Breath of the Wild (for Wii U and Switch)\n2015: Uncharted 4: A Thief's End (for PlayStation 4)\n2014: Evolve (for PC, PlayStation 4, and Xbox One)\n2013: Titanfall (for Xbox 360 and Xbox One)\n2012: The Last of Us (for PlayStation 3)\n2011: The Elder Scrolls V: Skyrim (for PlayStation 3, Xbox 360, and PC)\n2010: Rage (for PlayStation 3 and Xbox 360)\n2009 : Uncharted 2: Among Thieves (PlayStation 3)\n2008 : LittleBigPlanet (PlayStation 3)\n2007 : Mass Effect (Xbox 360)\n2006 : Gears of War (Xbox 360)\n2005 : The Legend of Zelda: Twilight Princess (Nintendo GameCube)\n2004 : Halo 2 (Xbox) \n2003 : Halo 2 (Xbox) \n2002 : The Legend of Zelda: The Wind Waker (Nintendo GameCube[)\n2001 : Metal Gear Solid 2: Sons of Liberty (PlayStation 2)\n2000 : Jet Grind Radio (Sega Dreamcast)\n1999 : Perfect Dark (Nintendo 64)\n1998 : Metal Gear Solid\n\nParas PC-peli \n2016: Civilization VI\n2015: Fallout 4\n2014: Tom Clancy's Rainbow Six: Siege\n2013: Titanfall\n2012: XCOM: Enemy Unknown\n2011: BioShock Infinite\n2010: Portal 2\n2009 : Star Wars: The Old Republic\n2008 : Spore\n2007 : Crysis\n2006 : Spore\n2005 : Spore\n2004 : Tom Clancy's Splinter Cell: Chaos Theory\n2003 : Half-Life 2\n2002 : Doom 3\n2001 : Star Wars Galaxies\n2000 : Black & White\n1999 : Freelancer (tietokonepeli)Freelancer\n1998 : Half-Life\n\nParas käsikonsolipeli \n2015: The Legend of Zelda: Tri Force Heroes (for Nintendo 3DS)\n2014: Super Smash Bros. for Nintendo 3DS (for Nintendo 3DS)\n2013: Tearaway (for PlayStation Vita)\n2012: Sound Shapes (for PlayStation Vita)\n2011: Sound Shapes (for PlayStation Vita)\n2010: God of War: Ghost of Sparta (for PlayStation Portable)\n2009 : Scribblenauts (Nintendo DS)\n2008 : Resistance: Retribution (PSP)\n2007 : The Legend of Zelda: Phantom Hourglass (Nintendo DS)\n2006 : The Legend of Zelda: Phantom Hourglass (Nintendo DS)\n2005 : Nintendogs (Nintendo DS)\n\nParas toimintapeli \n2016: Battlefield 1 (for PC, PlayStation 4, and Xbox One)\n2015: Star Wars: Battlefront (for PC, PlayStation 4, and Xbox One)\n2014: Evolve (for PC, PlayStation 4, and Xbox One)\n2013: Titanfall (for PC, Xbox 360, and Xbox One)\n2012: Halo 4 (for Xbox 360)\n2011: Battlefield 3 (for PC)\n2010: Rage (for PC, PlayStation 3, and Xbox 360)\n2009 : Call of Duty: Modern Warfare 2 (PC, PlayStation 3, Xbox 360)\n2008 : Gears of War 2 (Xbox 360)\n2007 : Call of Duty 4: Modern Warfare (PC, PlayStation 3, Xbox 360)\n2006 : Gears of War (Xbox 360)\n2005 : F.E.A.R. (PC)\n2004 : Halo 2 (Xbox)\n2003 : Half-Life 2 (PC)\n2002 : Doom 3 (PC)\n2001 : Star Wars: Rogue Squadron II: Rogue Leader (Nintendo GameCube)\n2000 : Halo: Combat Evolved (PC)\n1999 : Team Fortress 2 (PC)\n1998 : Half-Life\n\nParas toimintaseikkailupeli \n2016: The Legend of Zelda: Breath of the Wild (for Wii U and Switch)\n2015: Uncharted 4: A Thief's End (for PlayStation 4)\n2014: Batman: Arkham Knight (for PC, PlayStation 4, and Xbox One)\n2013: Watch Dogs (for PC, PlayStation 3, PlayStation 4, Xbox 360, Xbox One, and Wii U)\n2012: The Last of Us (for PlayStation 3)\n2011: BioShock Infinite (for PC, PlayStation 3, and Xbox 360)\n2010: Portal 2 (for PC, PlayStation 3, and Xbox 360)\n2009 : Uncharted 2: Among Thieves (PlayStation 3)\n2008 : Dead Space (PC, PlayStation 3, Xbox 360)\n2007 : BioShock (Xbox 360)\n2006 : Assassin's Creed (PlayStation 3)\n2005 : The Legend of Zelda: Twilight Princess (Nintendo GameCube)\n2004 : Splinter Cell 3 (PC)\n2003 : Prince of Persia: The Sands of Time (kaikki alustat)\n2002 : Tom Clancy's Splinter Cell (usea alusta)\n2001 : Metal Gear Solid 2: Sons of Liberty (PlayStation 2)\n2000 : Escape From Monkey Island (PC)\n1999 : Oni (PC)\n1998 : Grim Fandango\n\nParas roolipeli \n2016: Final Fantasy XV (for PlayStation 4 and Xbox One)\n2015: Fallout 4 (for PC, PlayStation 4, and Xbox One)\n2014: Dragon Age: Inquisition (for PC, PlayStation 3, PlayStation 4, Xbox 360, and Xbox One)\n2013: The Elder Scrolls Online (for PC, PlayStation 4, and Xbox One)\n2012: South Park: The Stick of Truth (for PC, PlayStation 3, and Xbox 360)\n2011: The Elder Scrolls V: Skyrim (for PC, PlayStation 3, and Xbox 360)\n2010: Star Wars: The Old Republic (for PC)\n2009 : Mass Effect 2 (PC, Xbox 360)\n2008 : Fallout 3 (PC, PlayStation 3, Xbox 360)\n2007 : Mass Effect (Xbox 360)\n2006 : Mass Effect (Xbox 360)\n2005 : The Elder Scrolls IV: Oblivion (PC, Xbox 360)\n2004 : Jade Empire (Xbox)\n2003 : Fable (Xbox)\n2002 : Neverwinter Nights (PC) [3]\n2001 : Neverwinter Nights (PC) [2]\n2000 : Neverwinter Nights (PC) [1]\n1999 : Vampire: The Masquerade - Redemption (PC)\n1998 : Baldur's Gate\n\nParas ajopeli \n2016: Forza Horizon 3 (for PC and Xbox One)\n2015: Need for Speed (for PC, PlayStation 4, and Xbox One)\n2014: The Crew (for PC, PlayStation 4, Xbox One, and Xbox 360)\n2013: Need for Speed: Rivals (for PC, PlayStation 3, PlayStation 4, Xbox 360, and Xbox One)\n2012: Need for Speed: Most Wanted (for PC, PlayStation 3, and Xbox 360)\n2011: Forza 4 (for Xbox 360)\n2010: Need for Speed Hot Pursuit (for PC, PlayStation 3, and Xbox 360)\n2009 : Split/Second (PC, PlayStation 3, Xbox 360)\n2008 : Pure (PC, PlayStation 3, Xbox 360)\n2007 : Burnout Paradise (PlayStation 3, Xbox 360)\n2006 : Excite Truck (Wii)\n2005 : Burnout Revenge (PlayStation 2 ja Xbox)\n2004 : Burnout 3 (PlayStation 2 ja Xbox)\n2003 : Gran Turismo 4 (PlayStation 2)\n2002 : Auto Modellista (PlayStation 2)\n2001 : Gran Turismo 3: A-Spec (PlayStation 2)\n2000 : Need For Speed: Motor City (PC)\n1999 : Driver (PlayStation, PC)\n1998 : Need For Speed 3\n\nParas urheilupeli \n2016: FIFA 17 (for PC, PlayStation 4, and Xbox One)\n2015: FIFA 16 (for PC, PlayStation 4, PlayStation 3, Xbox One, Xbox 360, iOS, and Android)\n2014: NHL 15 (for PlayStation 3, PlayStation 4, Xbox 360, and Xbox One)\n2013: NHL 14 (for PlayStation 3 and Xbox 360)\n2012: FIFA 13 (for PC, PlayStation 3, and Xbox 360)\n2011: FIFA 12 (for PC, PlayStation 3, and Xbox 360)\n2010: NBA Jam (for Wii)\n2009 : Fight Night Round 4 (PlayStation 3, Xbox 360)\n2008 : Madden NFL 09 (kaikki alustat)\n2007 : Madden NFL 08 (kaikki alustat)\n2006 : Wii Sports (Wii)\n2005 : Madden NFL 2006 (kaikki alustat)\n2004 : Madden NFL 2005 (kaikki alustat)\n2003 : Tony Hawk's Underground (kaikki konsolit)\n2002 : NFL 2K3 (usea alusta)\n2001 : Tony Hawk's Pro Skater 3 (PlayStation 2)\n2000 : Madden NFL 2001 (PlayStation 2)\n1999 : NFL 2K (Sega Dreamcast)\n1998 : John Madden Football 99\n\nParas tappelupeli \n2016: Injustice 2 (for PlayStation 4 and Xbox One)\n2014: Super Smash Bros. for Wii U (for Wii U)\n2012: Injustice: Gods Among Us (for PlayStation 3, Xbox 360, and Wii U)\n2011: Street Fighter X Tekken (for PlayStation 3, Xbox 360, and PlayStation Vita)\n2010: Marvel vs. Capcom 3: Fate of Two Worlds (for PlayStation 3 and Xbox 360)\n2009 : Tatsunoko vs. Capcom: Ultimate All Stars (Wii)\n2008 : Street Fighter IV (Arcade)\n2007 : Virtua Fighter 5 (PlayStation 3)\n2006 : Heavenly Sword (PlayStation 3)\n2005 : Tekken 5 (PlayStation 2)\n2004 : Def Jam: Fight for New York (kaikki konsolit)\n2003 : Soul Calibur 2 (kaikki konsolit)\n2002 : Tekken 4 (PlayStation 2)\n2001 : Super Smash Bros. Melee (Nintendo GameCube)\n2000 : Ultimate Fighting Championship (Sega Dreamcast)\n1999 : Soul Calibur (Sega Dreamcast)\n1998 : Tekken 3\n\nParas strategiapeli  \n2016: Civilization VI (for PC)\n2014: Sid Meier's Civilization: Beyond Earth (for PC)\n2013: Total War: Rome II (for PC)\n2012: XCOM: Enemy Unknown (for PC, PlayStation 3, and Xbox 360)\n2011: From Dust (for PC, PlayStation 3, and Xbox 360)\n2010: Civilization V (for PC)\n2009 : Supreme Commander 2 (PC, Xbox 360)\n2008 : Tom Clancy’s EndWar (PlayStation 3, Xbox 360)\n2007 : World in Conflict (PC)\n2006 : Supreme Commander (PC)\n2005 : Company of Heroes (PC)\n2004 : The Lord of the Rings: The Battle for Middle-earth ( PC)\n2003 : Rome: Total War (PC)\n2002 : Command & Conquer: Generals (PC)\n2001 : Age Of Mythology (PC)\n2000 : Black & White (PC)\n1999 : Homeworld (PC)\n1998 : Homeworld\n1998 : Sid Meier’s Alpha Centauri\n\nParas sosiaalinen/casual/pulma/perhe peli\n2016: Skylanders: Imaginators (for PC, PlayStation 3, PlayStation 4, Xbox 360, Xbox One, and Wii U)\n2015: Super Mario Maker (for Wii U)\n2014: Mario Maker (for Wii U)\n2013: Fantasia: Music Evolved (for Xbox 360 and Xbox One)\n2012: Dance Central 3 (for Xbox 360)\n2011: Sound Shapes (for PlayStation Vita)\n2010: Rock Band 3 (for PlayStation 3, Xbox 360, and Wii)\n2009: DJ Hero (for PlayStation 3, Xbox 360, and Wii)\n2008: LittleBigPlanet (for PlayStation 3)\n2007: Rock Band (for PlayStation 3 and Xbox 360)\n2006: Guitar Hero II (for PlayStation 2)\n2005: We Love Katamari (for PlayStation 2)\n2004: Donkey Kong: Jungle Beat (for GameCube)\n2003: The EyeToy Games (for PlayStation 2)\n2002: Super Monkey Ball 2 (for GameCube)\n2001: Pikmin (for GameCube)\n2000: Samba de Amigo (for Dreamcast)\n1999: UmJammer Lammy (for PlayStation)\n1998: Sentinel Returns\n\nParas liikesimulaatiopeli \n2012: Dance Central 3 (for Xbox 360)\n2011: The Legend of Zelda: Skyward Sword (for Wii)\n2010: Dance Central (for Xbox 360)\n\nParas onlinemoninpeli \n2016: Titanfall 2 (for PC, PlayStation 4, and Xbox One)\n2015: Star Wars: Battlefront (for PC, PlayStation 4, and Xbox One)\n2014: Evolve (for PC, PlayStation 4, and Xbox One)\n2013: Titanfall (for PC, Xbox 360 and Xbox One)\n2012: Halo 4 (for Xbox 360)\n2011: Battlefield 3 (for PC, PlayStation 3, and Xbox 360)\n2010: Assassin's Creed: Brotherhood (for PlayStation 3 and Xbox 360)\n2009 : Left 4 Dead 2 (PC, Xbox 360)\n2008 : Left 4 Dead (PC, Xbox 360)\n2007 : Halo 3 (Xbox 360)\n2006 : Enemy Territory: Quake Wars (PC)\n2005 : Battlefield 2 (PC)\n2004 : Halo 2 (Xbox)\n2003 : City of Heroes (PC)\n2002 : Star Wars Galaxies (PC) [2]\n2001 : Star Wars Galaxies (PC) [1]\n2000 : Neverwinter Nights (PC)\n1999 : Team Fortress 2 (PC)\n1998 : EverQuest\n\nParas ladattava peli\n2013: Transistor (for PC and PlayStation 4)\n2012: The Unfinished Swan (for PlayStation 3)\n2011: Bastion (for PC and Xbox 360)\n\nParas indie-peli\n2016: Inside (for PC and Xbox One)\n2015: No Man's Sky (for PlayStation 4)\n2014: No Man's Sky (for PlayStation 4)\n\nParas virtuaalitodellisuuspeli\n2016: Batman: Arkham VR (for PlayStation 4)\n\nErikoismaininta grafiikasta (G), äänistä (S) tai innovaatiosta (I)\n2016: (G) God of War (for PlayStation 4)\n2015: (G) Uncharted 4: A Thief's End (for PlayStation 4)\n2014: (I) No Man's Sky (for PlayStation 4)\n2012: (G) Star Wars 1313 (for TBA)\n2012: (G) Watch Dogs (for PC, PlayStation 3, and Xbox 360)\n2012: (S) The Last of Us (for PlayStation 3)\n2012: (I) Watch Dogs (for PC, PlayStation 3, and Xbox 360)\n2010: (G) Rage (for PC, PlayStation 3, and Xbox 360)\n2007: (G) Killzone 2 (for PlayStation 3)\n2005: (G) Killzone (for PlayStation 2)\n2004: (G) Tom Clancy's Splinter Cell: Chaos Theory (for PC)\n2003: (G) Half-Life 2 (for PC)\n2002: (S) Doom 3 (for PC)\n2001: (S) Medal of Honor: Allied Assault (for PC)\n2000: (G) Metal Gear Solid 2: Sons of Liberty (for PlayStation and GameCube)\n1999: (G) Freelancer (for PC)\n1999: (+S) Outcast (for PC)\n1999: (+S) UmJammer Lammy (for PlayStation)\n\nParas oheislaite/laitteisto  \n2016: PlayStation VR\n2015: Oculus Touch\n2014: Oculus Rift\n2013: Oculus Rift\n2012: Wii U\n2011: PlayStation Vita\n2010: Nintendo 3DS\n2009 : Project Natal (Xbox 360)\n2008 : Rock Band 2, ”Drum Rocker” -setti\n2007 : Rock Band, soittimet\n2006 : Wii\n2005 : PlayStation 3\n2004 : PSP\n2003 : EyeToy (PlayStation 2)\n2002 : WaveBird lagaton ohjain (Nintendo GameCube)\n2001 : Nvidia GeForce 3\n2001 : Nintendo GameCube\n2000 : Nvidia GeForce 2\n2000 : Xbox\n1999 : Nvidia RIVA TNT2\n1999 : Sega Dreamcast\n1998 : Microsoft Sidewinder Freestyle Pro\n\nVanhempien palkintojen voittajia \nParas simulaatiopeli \n2008 : Tom Clancy's EndWar (PlayStation 3, Xbox 360)\n2006 : Spore (PC)\n2005 : Spore (PC)\n2004 : The Sims 2 (PC)\n2003 : Full Spectrum Warrior (Xbox, PC)\n2002 : The Sims Online (PC) [2]\n2001 : The Sims Online (PC) [1]\n2000 : Mechwarrior 4 (PC)\n1999 : Janes USAF (PC)\n1999 : Freelancer (PC)\n1998 : Fighter Legends1998 : Railroad Tycoon 2Paras tasohyppelypeli \n1999 : Donkey Kong 64 (Nintendo 64)\n\nLupaavin uusi peli \n1998 : Homeworld''\n\nParas esillepano \n1999 : Electronic Arts \n1998 : Electronic Arts\n\nParas juhla \n1998 : Babylon 5\n\nAiheesta muualla\nGame Critics Awards -kotisivut\n\nVideopelipalkintogaalat"}
{"id": "869642", "url": "https://fi.wikipedia.org/wiki/Riitta%20Kauppinen", "title": "Riitta Kauppinen", "text": "Riitta Anneli Kauppinen (s. 14. heinäkuuta 1946 Sulkava) on suomalainen lääkäri ja poliitikko. Kauppinen toimi kansanedustajana kaksi kautta vuosina 1987–1995. Hän edusti Mikkelin läänin vaalipiiriä ja kuului vuosina 1987–1994 Suomen Keskustan eduskuntaryhmään ja vuosina 1994–1995 Kansallisen kokoomuksen eduskuntaryhmään.\n\nKauppinen valittiin vuonna 1984 vuoden pieksämäkeläiseksi ansioinaan siviilirohkeus ja peräänantamattomuus yhteisten asioiden hoidossa. Tämä perustui Kauppisen toimintaan alueella esiintyneen legionellabakteerin terveyshaittojen poistamiseksi.\n\nLähteet\n\nKansanedustajat\nSuomen Keskustan poliitikot\nKansallisen Kokoomuksen poliitikot\nPieksämäen kaupunginvaltuutetut\nEtelä-Savon vaalipiiri\nSuomalaiset lääkärit\nVuonna 1946 syntyneet\nElävät henkilöt"}
{"id": "1042070", "url": "https://fi.wikipedia.org/wiki/K%C3%B6ynn%C3%B6spinaatti", "title": "Köynnöspinaatti", "text": "Köynnöspinaatti (Hablitzia tamnoides) on monivuotinen revonhäntäkasvi, jota esiintyy alkuperäisenä lajina Kaukasuksen alueella. Se on sukunsa ainoa laji.\n\nUlkonäkö ja koko \nMonivuotinen ja pystyjuurakkoinen köynnöspinaatti kasvattaa pitkän, köynneliään ja uurteisen varren. Lehdet sijaitsevat varressa kierteisesti. Lehtilapa on leveyttään pidempi, kooltaan 5–12 × 4–7 cm, ohut, herttamainen ja suippo sekä otakärkinen. Kukinto on pitkä, röyhymäinen ja alaosasta lehdekäs. Kukat ovat perättömiä tai perällisiä. Kukan kehä on viisilehtinen ja vihreä, kehälehdet ovat 2,5–4 mm pitkiä, kapeita ja pitkään säilyviä. Heteitä on viisi kappaletta, emin luotteja on kaksi tai kolme. Suomessa köynnöspinaatti kukkii heinä–elokuussa. Hedelmä on yhden mustan ja kiiltävän siemenen sisältävä nappimainen kota.\n\nLevinneisyys \nKöynnöspinaatti on alun perin lähtöisin Kaukasuksen alueelta. Suomessa se on uustulokas, jota kasvaa vakiintuneena ainoastaan Hämeessä. Aikaisemmin laji on tavattu myös Varsinais-Suomesta.\n\nElinympäristö \nSuomessa köynnöspinaattia on tavattu viljelyjäänteenä tai tienvarteen vakiintuneena viljelykarkulaisena.\n\nKäyttö \nKöynnöspinaattia käytetään sekä koristekasvina että vihanneksena.\n\nLähteet \n Hämet-Ahti, Leena, Kurtto & Arto, Lampinen, Raino & Piirainen, Mikko & Suominen, Juha & Ulvinen, Tauno & Uotila, Pertti & Väre, Henry. Lisäyksiä ja korjauksia Retkeilykasvion neljänteen painokseen. Lutukka 21/2005, s. 41–85.\n Suuri Pohjolan kasvio. Toim. Mossberg, Bo & Stenberg, Lennart. Kustannusosakeyhtiö Tammi, Helsinki 2005 (2003). ISBN 951-31-2924-1.\n\nViitteet\n\nAiheesta muualla \n Kasviatlas 2021: Köynnöspinaatin levinneisyys Suomessa\n\nRevonhäntäkasvit"}
{"id": "46590", "url": "https://fi.wikipedia.org/wiki/SWOT-analyysi", "title": "SWOT-analyysi", "text": "SWOT-analyysi (Strengths, Weaknesses, Opportunities, Threats) on nelikenttämenetelmä, jota käytetään strategian laatimisessa, sekä oppimisen tai ongelmien tunnistamisessa, arvioinnissa ja kehittämisessä. Se on hyödyllinen ja yksinkertainen työkalu yrityksen toiminnan, hankkeiden ja projektien suunnittelussa. SWOT-analyysin kohteena voi olla jonkin yrityksen toiminta koko laajuudessaan, jonkin tuotteen tai palvelun asema ja kilpailukyky tai esimerkiksi kilpailijan toiminta ja kilpailukyky.\n\nSWOT-analyysissä kirjataan ylös analysoidun asian:\nsisäiset vahvuudet\nsisäiset heikkoudet\nulkoiset mahdollisuudet\nulkoiset uhat\n\nSWOT-analyysi on kahden ulottuvuuden kuvaama nelikenttä. Kaavion vasempaan puoliskoon kuvataan myönteiset ja oikeaan puoliskoon negatiiviset asiat. Kaavion alapuoliskoon kuvataan organisaation ulkoiset ja yläpuoliskoon sisäiset asiat.\n\nTämän jälkeen SWOT-analyysin pohjalta voidaan tehdä päätelmiä, miten vahvuuksia voidaan käyttää hyväksi, miten heikkoudet muutetaan vahvuuksiksi, miten tulevaisuuden mahdollisuuksia hyödynnetään ja miten uhat vältetään. Tuloksena saadaan toimintasuunnitelma siitä, mitä millekin asialle pitää tehdä.\n\nSWOT-mallia on tarkoitus käyttää ideointiin ja jatkokehittelyyn.\n\nKatso myös \nViiden kilpailuvoiman malli\n\nLähteet\n\nViitteet\n\nAiheesta muualla \n\nLiiketaloustiede\nJohtaminen\nOngelmanratkaisu\nSeulonnan keskeiset artikkelit"}
{"id": "1037661", "url": "https://fi.wikipedia.org/wiki/Laura%20Pellikka", "title": "Laura Pellikka", "text": "Laura Pellikka (s. 9. marraskuuta 1983 Espoo)  on suomalainen taidoka, joka edusti vuoteen 2016 saakka helsinkiläistä Yliopiston Taidoa. Nykyään hän edustaa Nummelan Kumakai ry:tä.  \n\nPellikka aloitti taidouransa vuonna 2005 ja hän on vyöarvoltaan 3. dan.\n\nLähteet \n Suomen Taidoliitto\n\nSuomalaiset budokat\nVuonna 1983 syntyneet\nElävät henkilöt\nSuomalaiset taidokat"}
{"id": "1334791", "url": "https://fi.wikipedia.org/wiki/Kadiolo", "title": "Kadiolo", "text": "Kadiolo on maalaiskunta, sen keskuskylä ja Kadiolon piirin hallinnollinen keskus Sikasson alueella Malissa. Se sijaitsee lähellä Norsunluurannikon rajaa sata kilometriä Sikassosta etelään. Kunnassa on 52 000 ja keskuskylässä 24 700 asukasta.\n\nKadiolon kunta rajoittuu lounaassa Missénin, lännessä Fouroun ja Dioumaténén, pohjoisessa Loulounin ja idässä Zégouan kuntiin sekä etelässä Norsunluurannikkoon. Se on pinnanmuodostukseltaan lähinnä tasankoa. Kunnan läpi virtaavat Banifing ja Kado -joet. Seudulla on paljon metsiä. Ilmasto on guinealaistyyppinen. Vuotuinen sademäärä on 1200 millimetriä.\n\nKuntaan kuuluu 20 kylää. Asukkaat ovat etupäässä senufoja. Lisäksi on karjanhoitoa harjoittavia fulbeja. Uskontoja ovat islam, kristinusko ja animismi.\n\nKadiolon liikenneyhteydet ovat huonot varsinkin sadekautena. Sikasson ja Norsunluurannikon rajan väliselle RN7-valtatielle on matkaa 18 kilometriä.\n\nSeudun pääelinkeino on maatalous. Tärkeimmät viljelykasvit ovat maissi, hirssi, durra, riisi, maapähkinä, lehmänpapu ja vihannekset. Myyntiin kasvatetaan puuvillaa. Kotieläimiä ovat naudat, lampaat, vuohet, aasit, siipikarja ja vähäisessä määrin siat.\n\nKadiolon lähelle Pourouun avattiin vuonna 2018 CMDT:n puuvillankäsittelylaitos. Sen vuosikapasiteetti on 45 000 tonnia. Laitos työllistää 250 ja välillisesti 500 henkilöä.\n\nLähteet\n\nKadiolon piiri\nMalin kunnat"}
{"id": "37621", "url": "https://fi.wikipedia.org/wiki/Episentrumi", "title": "Episentrumi", "text": "Episentrumi tai episentri () on maanjäristyksen keskus maan pinnalla. Varsinainen maanjäristyksen keskus on maanpinnan alapuolinen hyposentrumi, josta energia vapautuu. Episentrumi on siis suoraan hyposentrumin yläpuolella oleva maanpinnan kohta, joka värähtelee voimakkaasti.  Episentrumista lähtee pinnassa leviäviä, tuhoa tuottavia pinta-aaltoja.\n\nEpisentrumi voidaan paikallistaa analysoimalla kolmen tai useamman aseman seismologisia havaintoja. Kun tiedetään, mihin aikaan maanjäristyksen aiheuttama aalto tuli kullekin asemalle, voidaan laskea sen etäisyys episentrumista, ja näiden kaarten leikkauskohdasta löytyy episentrumi.\n\nLähteet\n\nAiheesta muualla \n\nSeismologia"}
{"id": "1509830", "url": "https://fi.wikipedia.org/wiki/Margit%20Schumann", "title": "Margit Schumann", "text": "Margit Schumann (14. syyskuuta 1952 Waltershausen – 11. huhtikuuta 2017 Oberhof) oli Itä-Saksaa edustanut ohjaskelkkailija, olympiavoittaja, maailman- ja euroopanmestari.\n\nSchumann voitti yksinkelkkailussa olympiakultaa Innsbruckissa 1976 ja olympiapronssia Sapporossa 1972. Hän kilpaili myös Lake Placidin talviolympialaisissa 1980 missä sijoittui kuudenneksi. Schumann voitti myös lukuisia muita arvokisamitaleita joiden joukossa kolme maailman- ja neljä euroopanmestaruutta. Schumann nimettiin ensimmäisten joukossa lajin kunniagalleriaan vuonna 2004. Hän kuoli Oberhofissa 64-vuotiaana 11. huhtikuuta 2017.\n\nLähteet \n Margit Schumann Bio, Stats, and Results Olympics at Sports-Reference.com\n\nViitteet\n\nAiheesta muualla \n\nItäsaksalaiset ohjaskelkkailijat\nItäsaksalaiset olympiavoittajat\nVuonna 1952 syntyneet\nVuonna 2017 kuolleet"}
{"id": "1177625", "url": "https://fi.wikipedia.org/wiki/USS%20Savannah%20%28CL-42%29", "title": "USS Savannah (CL-42)", "text": "USS Savannah (runkonumero CL-42) oli Yhdysvaltain laivaston vuonna 1938 palvelukseenotettu Brooklyn-luokan kevyt risteilijä, joka toisessa maailmansodassa suojasi saattueita sekä tuki tykistöllään maihinnousuja. Alus poistettiin palveluksesta 1947 ja se romutettiin 1966\n\nValmistus \n\nAlus tilattiin New York Shipbuilding Corporationilta Camdenista New Jerseystä, missä köli laskettiin 31. toukokuuta 1934. Se laskettiin vesille 8. toukokuuta 1937 kumminaan Georgian senaattori Richard B. Russell Jr:n lapsenlapsi Jayne Maye Bowden ja otettiin palvelukseen 10. maaliskuuta 1938 Philadelphian laivastontelakalla ensimmäisenä päällikkönään Robert C. Griffin.\n\nPalvelus \nKoeajojen päätyttyä alus lähti keväällä Kuubaan ja Haitille palaten 3. kesäkuuta Philadelphiaan, jossa se siirrettiin telakalle Rocklandin edustalla Mainessa suoritetuissa koeajoissa havaittujen muutostarpeiden vuoksi. Alus lähti 26. syyskuuta Philadelphiasta Euroopassa kytevän sodan vuoksi ja se saapui 4. lokakuuta Portsmouthiin evakuoidakseen tarvittaessa Yhdysvaltain kansalaisia. Münchenin sopimus kuitenkin laukaisi jännityksen ja alus palasi Norfolkiin 18. lokakuuta. Se osallistui talvisotaharjoitukseen Karibialla, minkä jälkeen alus vieraili Savannahissa 12.-20. huhtikuuta 1939. Alus lähti 26. toukokuuta Norfolkista läpäisten Panaman kanavan 1. kesäkuuta. Se saapui 17. kesäkuuta San Diegoon, mistä alus pian siirtyi edelleen Long Beachiin.\n\nAlus liitettiin operaatio Torchin läntisen maihinnousuosastoon kontra-amiraali Monroe Kellyn pohjoiseen maihinnousuryhmään. Se lähti 24. lokakuuta 1942 Norfolkista ja alus liittyi neljä päivää myöhemmin ryhmäänsä noin 450 merimailia eteläkaakkoon Cape Racesta.\n\nSavannah oli ensimmäinen Yhdysvaltain laivaston alus, joka avasi tulen 9. syyskuuta Salernonlahdelta kohti saksalaisten asemia. Alus tuhosi rautatiepatterin sekä pakotti panssarijoukot vetäytymään. Alukseen osui 11. syyskuuta radio-ohjattu pommi tykkitorniin läpäisten kolme kantta ennen räjähtämistä. Aluksen pohja repesi ja kylkeen tuli aukko. Puoli tuntia myöhemmin räjähti tykkihuoneessa. Miehistö sai vuodon ja tulipalon hallintaan sekä oikaistua vuodon aiheuttaman kallistuman. Hinaajien Hopin ja Morenon avustamana alus aloitti omin konein matkan kohti Maltaa, jonne se saapui 12. syyskuuta. Aluksella sai surmansa 197 miestä ja lisäksi 15 loukkaantui vaikeasti.\n\nAlus siirrettiin reserviin 22. huhtikuuta 1946 ja poistettiin palveluksesta 3. huhtikuuta 1947. Alus poistettiin alusluettelosta 1. maaliskuuta 1959 ja myytiin 25. tammikuuta 1966 romutettavaksi Bethlehem Steel Companylle.\n\nLähteet\n\nViitteet \n\nYhdysvaltain laivaston Brooklyn-luokan risteilijät\nYhdysvaltalaiset toisen maailmansodan risteilijät"}
{"id": "1491975", "url": "https://fi.wikipedia.org/wiki/Australian%20kansallismuseo", "title": "Australian kansallismuseo", "text": "Australian kansallismuseo () on Australian pääkaupungin Canberran pohjoisosissa, Lake Burley Griffin -tekojärven rannalla sijaitseva kansallismuseo. Se on yksi Australian monista kansallisista museoista. \n\nInstituutiona Australian kansallismuseo on melko nuori, vuonna 1980 perustettu julkisesti rahoitettu organisaatio. Erilaisia aikeita ja ehdotuksia kansallismuseon perustamiseksi oli jo edeltävän sadan vuoden aikana. Museoon sijoittuu Australian kansallisen historian kokoelma. Yleisellä tasolla kansallismuseon kokoelmat ja näyttelytoiminta jaetaan kolmeen teema-alueeseen: 1. Aboriginaalien ja Torresinsalmen saarten asukkaiden historia ja kulttuuri, 2. Australian historia ja yhteiskunta vuodesta 1788 lähtien ja 3. Ihmisen vuorovaikutus ympäristön kanssa. Museon kokoelmiin kuuluu noin 210 000 esinettä tai muuta nimikettä.\n\nAustralian parlamenttitaloa vastapäätä sijaitsevan kansallismuseon nykyrakennuksen ovat suunnitelleet vuonna 1997 voittamansa suunnittelukilpailutyön pohjalta arkkitehdit Ashton Raggatt McDougall ja Robert Peck von Hartel Trethowan. Museo avautui yleisölle vuonna 2001. Kokonaiuutta on sittemmin laajennettu esimerkiksi kahvilarakennuksella. Rakennuksen arkkitehtuuri herätti huomiota heti avajaisvuonna 2001. Sitä kritisoitiin plagioinnista, sillä aboriginaalien näyttelyn käsittämä rakennus katon zikzak-koristeluineen sisältää arvioiden mukaan suoraa kopiota arkkitehti Daniel Libeskindin Berliinin holokaustimuseoon tekemiästä suunnittelutyöstä. Puolustuksena arkkitehti Raggatt vastasi tähän halunneensa verrata Australian alkuperäisasukkaiden kohtelua juutalaisten holokaustikokemuksiin.\n\nLähteet\n\nAiheesta muualla \n\n See the National Museum of Australia (esittelyvideo, kesto 2 min 47 s)  (youtube.com)\nAnnual report 2017-18   (nma.gov.au)\n\nAustralian museot\nCanberran rakennukset ja rakennelmat\nKansallismuseot"}
{"id": "6161", "url": "https://fi.wikipedia.org/wiki/Juche", "title": "Juche", "text": "Juche (chosŏn'gŭl: 주체; hanja: 主體, lausunta: ), myös kimilsungismi, on Korean demokraattisen kansantasavallan virallinen valtiodoktriini. Termi tulee korean kielen ihmisen itsehallintaa ja omavaraisuutta tarkoittavasta sanasta. Juchen pohjana on marxismi-leninismi ja Kim Il-sungin opetukset.\n\nKim Il-sungin sanotaan kehittäneen juche-aatteen 1930-luvun alussa japanilaisvastaisen taistelun aikana. Vuonna 1955 Kim käytti ensimmäistä kertaa käsitettä ”juche” puhuttaessa marxismi-leninismin korealaisesta sovellutuksesta. Määritelmän mukaan työläisten vallankumous kuuluu kansalle, joka järjestäytyy suuren johtajan avulla. Juche-aate korostaa erityisesti riippumattomuutta ja omavaraisuutta politiikassa, taloudessa ja sotilaallisissa kysymyksissä sekä näkee kansanjoukot subjektina, joka voi muokata kohtaloaan historiallisen materialismin lainalaisuuksien mukaisesti. Vuonna 1970 Kim Il-sungin poika, Pohjois-Korean tuleva johtaja Kim Jong-il vertasi kansaa kehoon, jota johtaja yhteiskunnan aivoina ohjailee. Puolue on ”hermosto, joka pitää kansan puolesta yhteyttä aivoihin”.\n\nJuche-aatteen keskeisimmät periaatteet ovat 1) riippumattomuus politiikassa, 2) omavaraisuus taloudessa ja 3) itseluottamus kansallisessa puolustuksessa.\n\nJuche-aate korvasi marxismi-leninismin Pohjois-Korean perustuslaissa valtiollisena ideologiana vuonna 1972.\n\nJuche-aate ulkomailla \n\nKylmän sodan aikana Pohjois-Korea esitteli juche-aatteeseen kuuluvaa ”riippumattomuusperiaatettaan” talousratkaisuna, erityisesti kolmannen maailman maille. Indonesian presidentti Sukarno vieraili Pohjois-Koreassa vuonna 1964 ja yritti Pohjois-Korean mallin mukaisesti järjestää maansa talouden, mutta kokeilu epäonnistui. Romanian presidentti Nicolae Ceaușescu vakuuttui Pohjois-Korean ideologisesta joukkoliikkeestä ja -hurmiosta Aasian-vierailullaan 1971 ja aloitti maassaan yhdenmukaistamispolitiikan pian vierailunsa jälkeen Pohjois-Koreasta saamiensa ideoiden pohjalta. Yhdenmukaistamisessa pyrittiin Romania modernisoimaan pakkokaupungistamisella ja pakkoteollistamisella, mutta hanke epäonnistui käytännössä täysin.\n\nOn arveltu, että juche-aatteella oli suuri vaikutus Pol Potin johtamien punaisten khmerien hallinnoimaan Kambodžaan. Pohjois-Korea ja Kambodža olivat läheisiä liittolaisia ja Kim Il-sung lupasi vuonna 1975 lähettää teknisiä asiantuntijoita auttaakseen Kambodžaa maan maatalous- ja energiaprojekteissa. On arveltu, että Pol Potin ajatukset etnisesti ja ideologisesti yhteinäisestä valtiosta perustuivat juche-aatteeseen. Pohjois-Koreassa ei ole vähemmistöjä, vaan se on yhtenäinen kansallisvaltio. Juche-aate nojaakin vahvaan ylhäältä johdettuun kansallisesti ja ideologisesti yhtenäiseen kansallisvaltioon.\nPohjois-Korean hallitus järjesti ensimmäisen kansainvälisen juche-aatteen seminaarin syyskuussa 1977. Juche-opintoryhmiä on useissa eri maissa eri puolilla maailmaa. KCNA ja Voice of Korea viittaavat joskus näiden ryhmien lausuntoihin. Suurimmat juche-aatteen kannattajat Pohjois-Korean ulkopuolella ovat Kansainvälinen juche-aatteen instituutti (The International Institute of the Juche Idea) Japanissa ja Korean Friendship Association, joka on perustettu Espanjassa.\n\nJuche-aate Suomessa \nSuomessa on ollut monia juche-aatteeseen keskittyneitä opintoyhdistyksiä ja -piirejä. Juche-aatteesta kiinnostuttiin erityisesti niiden vasemmistolaisten piirissä, jotka eivät halunneet sitoutua ainoastaan Neuvostoliittoon.\n\n1960-luvun lopulla vasemmistoradikalismin noustessa kiinnostuttiin kaikista sosialistisista maista. Ystävyyssuhteet haluttiin solmia jokaisen nk. edistyksellisen maan ja hallituksen kanssa. Edistyksellisiksi maiksi laskettiin kaikki sosialistiset maat, joten jokaisen sosialistisen valtion ja Suomen välille syntyi ystävyysseura, myös Pohjois-Korean ja Suomen välille. Vaikka äärivasemmisto oli voimakkaimmillaan, oli se jakaantunut marxisteihin, trotskilaisiin, stalinisteihin ja maolaisiin. \n\n1970-luvulla Pohjois-Korea suomensi 71 juche-aatetta käsittelevää kirjaa. Tuolloin jos \"joku oli missään tekemisissä Pohjois-Korean suurlähetystön kanssa, niin normaalin käytännön mukaan hänelle lähetettiin kotiin ainakin yksi pahvilaatikollinen Kim Il Sungia ja juche-aatetta käsittelevää kirjallisuutta.\" Juche-aatteesta kiinnostuttiin 1970-luvulla varsinkin Suomen Kommunistisessa Puolueessa (SKP), jonka paikallisosastotkin saivat näitä kirjatoimituksia. Myös muille vasemmistojärjestöille toimitettiin kirjallisuutta.\n\nJuche-aatteen kannatusta 1980-luvulla oli lähinnä taistolaisten perustaman SKPy:n keskuudessa. Suomessa on kaksi juche-aatetta kannattavaa järjestöä, joskin Suomi-Korea-seura on enemmänkin keskittynyt ystävyysseuratyöhön eikä virallisesti tutki juche-aatetta. Ensimmäinen on päätehtävänään juche-aatetta Suomessa levittävä järjestö on Helsingissä toimiva Suomen juche-aatteen opintoyhdistys (The Society for the Study of the Juche Idea, Helsinki, Finland), jolla on paikallispiirejään eri puolilla maata. \n\nKommunistinen Työväenpuolue – Rauhan ja Sosialismin puolesta (KTP) on usein tukenut Pohjois-Koreaa ja juche-aatetta. KTP:n johtavia tovereita osallistuu laajasti Korea-toimintaan ja puolueen äänenkannattajassa Työkansan Sanomissa julkaistaan Pohjois-Korean politiikkaa tukevia artikkeleita. KTP on julkaissut Kim Jong-ilin kirjoituksia erillisinä kirjasina.\n\nJuche-aate ei ole kuitenkaan kiinnostanut pelkästään vasemmistolaisia, vaan Suomen juche-aatteen opintoyhdistyksessä toimii myös paljon ihmisiä erilaisista taustoista. Opintoyhdistystä johti 1980-luvun alusta aina vuoteen 2002 kokoomuslainen Pekka Rantala ja opintoyhdistyksen hallituksessa istuu henkilöitä muun muassa kokoomuksesta, keskustasta ja SDP:stä. \n\nNykyisin opintoyhdistys järjestää muutamia seminaareja vuodessa sekä julkaisee tutkimuksia juche-aatteen teoriasta. Opintoyhdistys myös julkaisee teoreettisiin asioihiin keskittyvää Juche-lehteä neljä kertaa vuodessa.\n\nJuche-aatteen kunniaksi Pjongjangiin pystytettyyn Juche-torniin on kiinnitetty suomalaisten opintopiirien ja yksityishenkilöiden lahjoittamia muistolaattoja. Suomesta tulleita laattoja on parista sadasta kahdeksan kappaletta, enemmän kuin mistään muusta yksittäisestä maasta. Lahjoitukset ovat tulleet esimerkiksi \"Tampereen yliopiston Toveri Kim Il Sungin teosten opintoryhmältä, \"Juche-aatteen Vaasan opintokerholta\" ja \"Jyväskylän Toveri Kim Il Sungin Juche-aatteen opintokerholta\". Ainakin jälkimmäisen tiedetään olleen todellisen opintokerhon sijaan opiskelijajäynä.\n\nJuche-kalenteri \nPohjois-Koreassa käytetään gregoriaanisen kalenterin muunnelmaa, juche-kalenteria. Kalenterin ajanlasku alkaa Kim Il-Sungin syntymästä 14. huhtikuuta 1912, joka on juche-kalenterin vuosi 1. Kalenteri otettiin käyttöön 1997. Vaikka ajanlaskun lähtöpiste eroaa gregoriaanisesta, ovat kuukaudet samoja. Usein kirjoitetaan ensin gregoriaaninen vuosi, jota seuraa vastaava juche-vuosi, esimerkiksi \"9. heinäkuuta 2007 juche 96\". Juche-ajanlaskun periaatteella on juurensa vanhoissa kiinalaisissa ja muissa aasialaisissa keisarien tai hallitsijoiden hallituskausiin perustuneissa kalentereissa.\n\nKritiikki \nPolitiikan tutkija Han S. Park teoksessaan Juche: The Politics of Unconventional Wisdom (2002) ja teologi Thomas J. Belke teoksessaan Juche: A Christian Study of North Korea's State Religion (1999) ovat todenneet, että juche-aate on ”itse asiassa uskonnollinen liike”, vaikka sen kannattajat eivät sitä sellaiseksi tunnusta. Tutkija Tauno-Olavi Huotarin mukaan juche-aatteen yksi suurista paradokseista on se, että se korostaa yksilön mestarillisuutta ja massojen luovaa voimaa, mutta vaatii yksinvaltaista johtajuutta. Henkilökultti ei ole juche-aatteen sivutuote tai vain historiallisessa kehityksessä tapahtunut ”väärinymmärrys”, vaan juche-aatteen keskeinen sanoma jo sen alkuajoista lähtien. Tutkija Aslak Aikion mukaan juche-aate on ideologisesti erittäin joustava, koska sillä ei ole mitään muuta tarkoitusta kuin oikeuttaa johtajan ja puolueen valta. Heikki Jantunen kirjoitti Verkkouutisissa vuonna 1999, että Kim Jong-il ei voinut toteuttaa Pohjois-Koreassa mitään uudistuksia, koska silloin hän olisi arvostellut isäänsä Kim Il Sungia, jota pidetään täydellisenä.\n\nLähteet\n\nAiheesta muualla \n International Institute of the Juche Idea, virallinen juche-sivusto englanniksi, ranskaksi, espanjaksi ja japaniksi\n Juche-aatteen opintoyhdistys, Suomen tärkein juche-aatetta kannattava järjestö\n\nPohjois-Korean politiikka\nKommunismi Aasiassa\nMarxismi-leninismin suuntaukset\nÄärivasemmisto\nSeulonnan keskeiset artikkelit"}
{"id": "1214347", "url": "https://fi.wikipedia.org/wiki/La%20Ferri%C3%A8re-en-Parthenay", "title": "La Ferrière-en-Parthenay", "text": "La Ferrière-en-Parthenay on Ranskan kunta Deux-Sèvresin departementissa Uuden-Akvitanian hallintoalueella. Kunnan pinta-ala on 29,1 neliökilometriä ja siellä on arviolta 804 asukasta (vuonna 2016).\n\nKunta sijaitsee departementin itäreunalla. Tie 149 Poitiers’ta Nantesiin kulkee sen kautta naapuridepartementti Vienneen.\n\nLähteet\n\nAiheesta muualla \n\nDeux-Sèvresin kunnat"}
{"id": "887647", "url": "https://fi.wikipedia.org/wiki/Metallisiivet%20sel%C3%A4ss%C3%A4", "title": "Metallisiivet selässä", "text": "Metallisiivet selässä on Tommi Melenderin vuonna 2004 ilmestynyt kolmas runokokoelma. Melender on sanonut löytäneensä tässä teoksessa oman kirjailijanäänensä.\n\nLähteet\n\nAiheesta muualla \n Jonimatti Joutsijärvi: Maisemakortteja Euroopan yöstä. Turun sanomat 14.11.2004. \n Jukka Koskelainen: Eksyksissä viiman ja sateen keskellä. Helsingin sanomat 24.10.2004. \n Johanna Venho: ”Maisema ratkeilee nurkistaan”. Kiiltomato.net 26.04.2005. \n\nSuomalaiset runokokoelmat\nVuoden 2003 kirjat"}
{"id": "56910", "url": "https://fi.wikipedia.org/wiki/Vanajan%20kartano", "title": "Vanajan kartano", "text": "Vanajan kartano eli Äikäälä ()  on tila Hämeenlinnassa Katumajärven rannalla. Sigurd Frosteruksen suunnitteleman päärakennuksen, Vanajanlinnan, rakennutti 1920-luvulla tohtori Wilhelm Rosenlew metsästyslinnakseen. Rakennuksesta kaavailtiin sota-aikana tasavallan presidentin kesäasuntoa, mutta se päätyi saksalaiseen omistukseen ja joutui näin sodan jälkeen luovutetuksi Neuvostoliitolle osana niin kutsuttuja saksalaissaatavia. Neuvostoliitto myi Vanajanlinnan Yrjö Sirolan Säätiölle ja siinä toimi 1946–1994 Sirola-opisto.\n\nHämeenlinnan kaupunki osti Vanajanlinnan 1990-luvulla. Nykyään siinä toimii hotelli ja ravintola ja rakennus on vuokrattavissa erilaisiin tapahtumiin.\n\nVarhaista historiaa \nÄikäälän tilan historia ulottuu varhaiskeskiajalle saakka. Ensimmäinen asiakirjamaininta on vuodelta 1374, jolloin Äikäälän omistajaksi mainitaan Olle af Aeykaelum. Osan keskiajasta Äikäälä oli Harvialan rälssinä, ja yksi sen pitkäaikaisista omistajista oli katolinen kirkko, jolloin sen historia liittyy Vanajan piispankartanon historiaan. Koko Äikäälän historian aikana sen omistajat ovat varsin harvoin asuneet tilalla, ja se on ollut lampuotien eli koko tilan vuokraajien hallinnassa. Kartanon omistajiksi uudella ajalla mainitaan mm. seuraavat henkilöt:\n\n Benkt Johan Görtzhagen  (1581–1591) Puoliso: Karin Björnsdotter Lejon\n Nils Kijl. Rahastonhoitaja, ed. vävy   Puoliso: Anna Görtzhagen \n Tuomas Beurraeus, käskynhaltija (–1635) Puoliso: Sofia Hansdotter Lejon\n Edellisen perilliset (–1654)\n Anna Beurraeus, ed. tytär (–1665)\n Arvid Beurraeus, ed. veljenpoika (–1679)\n Anders Boije, eversti, ed. sisarenpoika (–1727)\n Perilliset (–1745)\n Henrik Henrikinpoika Syvonius, Hämeenlinnan pormestari (–1750)\n Nathanael Lignipaeus, kollega, ed. sisaren mies (–1766)\n Perilliset (–1805)\n Henrik Johan Stepanius, kruununvouti (–1842)\n Karl August Daniels, vänrikki (–1859)\n Johan Fredrik Lönnholtz, kunnallisneuvos ja perilliset (–1897)\n Johanna Klotilda Klärich\n Hjalmar Byman, maanmittari (–1910)\n Stenij, professori (–1918)\n\nVanajanlinna\n\nRosenlewit \nVarsinainen Vanajanlinnan historia alkaa vuodesta 1918, jolloin Äikäälän tilan osti Rosenlew-yhtymän pääosakas, lääketieteen ja kirurgian tohtori Carl Wilhelm Rosenlew. Saadakseen vapaan hirvenmetsästysoikeuden tilalle Rosenlew laajensi sen pinta-alaa ostamalla 1922 määräalan Kidun tilasta sekä myöhemmin Kappolan tilan 1927. Kartanon kokonaispinta-alaksi tuli 501 hehtaaria. Rosenlewin alkuperäinen ajatus oli rakentaa hankkimalleen tilalle Katumajärven rantaan metsästyslinna, jossa itsenäistyneen valtion poliittinen ja taloudellinen eliitti voisi harrastaa metsästystä ja siihen liittyviä pitoja.\n\nÄikäälän rakennusten suunnittelun tohtori Rosenlew antoi arkkitehti Frosterus & Gripenbergin toimistolle ja siellä Sigurd Frosterukselle, jonka merkittävin arkkitehtoninen työ on Stockmannin tavaratalo Helsingissä. Vanajanlinnan rakennuksissa onkin monia yhteisiä piirteitä Stockmannin ja Frosteruksen muiden töiden kanssa, sekä punatiilen käytössä rakennusmateriaalina että arkkitehtonisessa tyylissä. Massiivinen päärakennus heijastelee barokin ja renessanssin ideoita, mutta siinä voi nähdä myös vaikutteita englantilaisesta kartanoarkkitehtuurista. Kaikkea sävyttää pohjoismainen asioita yksinkertaistava ja selkeyttävä perusnäkemys.\n\nRakentaminen \nPäärakennuksen rakentaminen aloitettiin 1919, ja työ saatiin valmiiksi 1924. Rakennustöiden vaativan luonteen tähden niitä tehtiin vain kesällä, mikä pitkitti valmistumista. Koska paikka oli etäällä kulkuyhteyksistä ja rakennustarvikkeiden kuljettaminen vaikeaa, Vanajanlinnasta rakennettiin kapearaiteinen rautatie Harvialan seisakkeelle, joka on pääradalla Turengin ja Hämeenlinnan välillä. Rakentamisen urakoi helsinkiläinen rakennusliike Kreuger & Toll. Mestareina toimivat August Mattson ja Hilpi Kummila, joka myöhemmin perusti Hämeenlinnaan oman rakennusliikkeen ja teollisuuskonsernin.\n\nVanajan-Häme on punatiileen perustuvan niin sanotun hansa-arkkitehtuurin pohjoisin paikkakunta. Keskiaikaiset Hämeen vanha linna ja Hattulan Pyhän Ristin kirkko ovat tiiliarkkitehtuurin vanhimpia edustajia, mutta myös uudemmissa rakennuksissa, kuten Hämeenlinnan lyseossa sekä Vanantaan ja Sipilän kartanoissa, on käytetty punatiiltä. Syynä punatiilen yleisyyteen alueella on valmistamiseen sopivien saviesiintymien runsaus. Rosenlew rakennutti metsästysmajansa paikallisesta Leppäkosken tiilitehtaan punatiilestä. Muina rakennusaineina käytettiin mm. tammea, kotimaista ja ulkomaista marmoria sekä graniittia Leppävaarasta. Rakennuksen ruokasalin seinät ovat intialaista mahonkia; muutoin seinämateriaali on maalattua rappausta.\n\nKoristeveistotyöt ovat Gunnar Finnen ja maalaukset Carl Slotten.\n\nRakennus \nPäärakennus on kooltaan varsin suuri. Rakennuksen lattiapinta-ala on noin 3 000 m², ja tilavuutta on kaikkiaan 17 740 m³. Huoneita on yli kahdeksankymmentä. Alkuperäisiä kalusteita ei ole enää jäljellä, vaan asukkaat ovat vieneet ne mennessään. Lisäksi linnaan on myöhemmin rakennettu lisää aputiloja, joista on viimeisimpien muutostöiden yhteydessä tehty osittain asuintiloja hotellikäyttöön. Kartanon puiston suunnitteli puutarha-arkkitehti Bengt Schalin, joskin puisto on välillä päässyt pahasti ränsistymään ja metsittymään.\n\nRakennuksen ensimmäisessä kerroksessa sijaitsivat puutarhaan avautuva ruokasali, musiikkisali ja salonki sekä runsaasti aputiloja mm. kummassakin siipirakennuksessa. Matalassa, yksikerroksisessa itäsiivessä olivat aikoinaan kartanon keittiö ja palveluskunnan asuinhuoneet sekä siiven päässä autonkuljettajien majoitushuoneet. Autotalli oli sijoitettu erilliseen rakennukseen, joka oli yhdistetty itäsiipeen muurilla. Osa näistä tiloista on nykyisin hotellin ravintolan käytössä, mutta siiven päätytilat ovat asuinkäyttöön kunnostettuja. Toisessa siipirakennuksessa, joka on järven puolella, olivat kirjasto ja biljardisali, josta oli käynti parvekkeelle. Biljardisalin tilalla on nykyisin Ryti-sali. Siiven päässä on talvipuutarha, joka nykyisin toimii talon juhlasalina. Tämän järvenpuoleisen siiven huoneet yhdistää galleria, johon on rakennettu ns. valeperspektiivi, eli käytävä kapenee päärakennuksesta poispäin mentäessä, ja se näyttää pidemmältä kuin se oikeastaan on.\n\nLänsisiiven jatkeena olivat puutarhurin asumus sekä tilanhoitajan työhuone. Tämä rakennus on yhdistetty päärakennukseen holvikaarella, ja sen kellarissa olivat huolto- ja säilytystilat. Myös koko talon lämmitys on tapahtunut täältä käsin. Puutarhurin asunnon lähellä oli Rosenlewien aikana kolme kasvihuonetta.\n\nOsittain maanalaisessa kellarikerroksessa on holvattu ja koristemaalauksin koristettu viinitupa, jonka alapuolelle on vielä sijoitettu talon viinikellari. Viinitupaan käydään pääportaikosta johtavaa käytävää pitkin tai keittiöstä tulevien niin sanottujen Piiloportaiden kautta. Alun perin tähän kellariosaan oli sijoitettu turkkilainen sauna ja marmorinen uima-allas. Tilat ovat nykyisin kokoustiloina, ja sauna sijaitsee toisaalla kellarikerroksessa. Pihan alla on säilytys- ja huoltotiloja, joiden kautta rakennuksen eri osat ovat yhteydessä toisiinsa.\n\nPäärakennuksen toisessa kerroksessa sijaitsivat isännän ja emännän huoneistot, joihin kuului makuuhuone, pukeutumishuone sekä marmorilla verhoiltu kylpyhuone. Näiden kahden huoneiston lisäksi tässä kerroksessa ovat talon kunniavieraille, Suomen marsalkka Mannerheimille ja Fazerin suvun jäsenille varatut henkilökohtaiset huoneistot. Rakennuksen kolmanteen kerrokseen on sijoitettu kahdeksan makuuhuonetta, ja ne oli varattu metsästysmajan muiden vieraiden käyttöön. Nykyisin nämä kaksi kerrosta ovat hotellivieraiden käytössä.\n\nAiemmin mainuttu valeperspektiivi toistuu myös kartanon päärakennukseen saavuttaessa. Siipirakennukset ovat uloimpana, noin 70 metrin päässä pääosasta, noin 8 metriä kauempana toisistaan kuin itse rakennuksen luona. Tätä valeperspektiivin korostamaan etäisyysvaikutelmaa korostaa vielä ns. kunniapiha, joka on tasaista nurmikkoa ilman istutuksia. Vain vanha lehmus antaa sille oman ilmeensä. Samalla tamminen, graniitin ympäröimä pääsisäänkäynti tulee hyvin esiin, samoin sen yläpuolella oleva Rosenlewin suvun aatelisvaakuna, joka on myös kirjastohuoneen valkoisessa marmoritakassa.\n\nAlueen muut rakennukset \nSuomalaisesta perustyylistä poiketen kartanon rakennukset jakaantuvat selvästi päärakennukseen ja sitä ympäröivään herrasväen osuuteen sekä jonkin matkan päässä olevaan talousrakennusten alueeseen. Nämä kartanon päärakennuksen pohjoispuolelle suunnitellut rakennukset valmistuivat 1928. Alueella oli viisi henkilökunnan asuinrakennusta, vajarakennus käsityöläisten tarpeisiin, iso tallirakennus noin kahdenkymmenen hevosen käyttöön sekä navetta ja pieneläinsuoja. Kaikki talousrakennukset tehtiin punatiilestä, ja ne olivat malliltaan kartanon kokonaisuuteen sopivia. Osa talousrakennuksista on tuhoutunut, mutta esim. linnamaisesta tallirakennuksesta tehtiin Sirola-opiston aikana koulutus- ja majoitustiloja. Näihin tarkoituksiin tiloja voidaan käyttää edelleenkin. Uusin rakennelma on heti talouskartanon yhteyteen rakennettu golfkenttä, joka pystyy hyödyntämään olemassa olevia rakenteita.\n\nPresidentit vai saksalaiset \nWilhelm Rosenlewin kuoleman jälkeen talon käyttö jäi vähäiseksi, ja perilliset totesivat sen ylläpidon tulevan liian kalliiksi. Lisäksi sota-aika aiheutti omat ongelmansa niin työvoiman kuin ylläpitotarvikkeiden hankkimisessa. Myöskään valtakunnan poliittisella ja taloudellisella eliitillä ei ollut aikaa pitkiin metsästysrientoihin. Kartano joutui myyntiin 1941, ja sille ilmaantui kaksi halukasta ostajaa: tasavallan presidentti Risto Ryti halusi tilan presidentin kesäasunnoksi Naantalin Kultarannan sijaan, ja saksalainen asekauppias Willy Daugs puolestaan halusi sen asunnokseen. Myynti ulkomaalaiselle vaati tuolloisen lainsäädännön mukaan sisäministeriön hyväksynnän, ja sellaisen Daugs saikin, kun ministeriksi tuli kokoomuslainen Horelli. Myynti saksalaiselle Daugsille tapahtui salaa presidentti Rytiltä. Kaupan jälkeen kartanosta tuli Daugsin asunto.\n\nMoskovan välirauhanehtojen mukaan kaikki Suomessa ollut saksalainen omaisuus siirtyi Neuvostoliiton omaisuudeksi. Sopimus koski myös kaikkea yksityistä omaisuutta ja suomalaisia velkoja Saksalle. Näin Äikäälän kartano eli Vanajanlinna siirtyi muun suuren omaisuuden mukana Neuvostoliiton valtion omaisuudeksi. Paikan hallinnosta vastasi Neuvostoliiton Suomessa olevan omaisuuden hoitokunta (ks. Ulkomaalaisen omaisuuden hoitokunta). Paikallisten kertoman mukaan Neuvostoliiton suurlähetystö ja valvontakomissio käyttivät kartanoa vapaa-ajanviettopaikkanaan sodan jälkeisinä vuosina, mutta tästä ei kuitenkaan ole pitäviä todisteita. Hoitokunta huolehti tilan pelloista ja karjasta, mutta päärakennus jäi vähemmälle huomiolle ja alkoi rapistua.\n\nNeuvostoliitto ja Sirola-säätiö \nKun kommunistien julkinen toiminta tuli sotien jälkeen mahdolliseksi, alkoi uudelleen myös aktiivinen opintotoiminta. Vuonna 1945 koulutustoimintaa varten perustettiin Yrjö Sirolan Säätiö, joka seuraavana vuonna vuokrasi Äikäälän kartanon Neuvostoliitolta Sirola-opistonsa majapaikaksi.\n\nEnsimmäisinä Sirola-säätiön hallinnan vuosina tila oli monessa käytössä: se toimi juhlahuoneistona ja tanssitilana sekä puolueen jäsenten lomakotina. Kuitenkin 1950-luvulla opillista toimintaa vahvistettiin ja Vanajanlinnan tilat varattiin yksinomaan opistokäyttöön. Huonejärjestelyjä muutettiin ja edustustiloista remontoitiin opetustiloja.\n\nSirola-säätiö osti linnan Neuvostoliitolta vuonna 1956 tehdyllä kaupalla. Kauppaan kuuluivat kartanon rakennukset sekä yli 30 hehtaarin maa-alue. Kartanon valtavista peltomaista luovutettiin kaupan yhteydessä yli puolet rintamamiesten pientila- ja asutuskäyttöön ja loput päätyivät Vanajan kunnalle.\n\nMyöhemmät vaiheet \nKartanon ylläpitäminen tuli mahdottomaksi Sirola-säätiölle, kun sen taustalla olleet puolueet katosivat puoluekartalta 1990-luvun alussa. Samalla puolueiden epäonnistuneet sijoitukset tuottivat tappioita. Kun lisäksi kiinnostus puoluetyöhön romahti ja kurssilaisten saaminen vaikeutui, niin edessä oli radikaalit toimenpiteet kommunistisen eliitin kouluttaneen opiston toiminnan uudelleenjärjestämiseksi.\n\nSirola-opiston toiminta loppui Äikäälän kartanossa–Vanajanlinnassa 1994. Vuonna 1996 kiinteistön tultua myyntiin oli Hämeenlinnan kaupungilla etuosto-oikeus, jota se käytyjen neuvottelujen myötä päättikin käyttää. Kaupungin omistukseen siirtyi koko Sirola-säätiölle kuulunut maa-omaisuus ja sillä sijainneet rakennukset 10 miljoonan markan hinnasta. Rakennuksen irtaimiston kohtalosta sovittiin, että osa siitä siirtyi Hämeenlinnan kaupungille ja osa kiinteistöä vuokranneelle Vanajanlinna Oy:lle, jossa kaupunki oli osaomistajana 19 prosentin osuudella.\n\nNykyisin Vanajanlinna Oy:n omistavat Harri Pekka Vihma ja Mika Walkamo, jotka ostivat Vanajanlinna Oy:n liiketoiminnan Vasemmistoliitolta ja Hämeenlinnan kaupungilta tammikuussa 1998. Vanajanlinna Oy harjoittaa alueella hotelli- ja ravintolatoimintaa. Monia valtakunnallisesti merkittäviä tapahtumia on järjestetty linnan sisätiloissa. Lisäksi alueelle on rakennettu kansainväliset mitat täyttävä golfkenttä ja uusi Klubirakennus otettiin käyttöön toukokuussa 2007. Samassa yhteydessä alueelle valmistui 18 uutta huoneistoa. Rakentamisessa hyödynnettiin alueen vanhaa rakennuskantaa, esimerkiksi klubirakennus valmistui vanhaan navettaan.\n\nGalleria\n\nLähteet \n Eino Leino, Vanajanlinna (1998)\n Vanajan historia I  (1976)\n Akseli Salokannel, Vanajan kirja I (1956)\n Akseli Salokannel, Vanhaa Vanajaa (1959)\n Raili Rytkönen, Vanajan historia II (1992)\n\nViitteet\n\nAiheesta muualla\nVanajanlinna Häme-Wikissä \nVanajanlinnan historia\n\nHämeenlinnan kartanot\nHämeenlinnan nähtävyydet\nVanaja\nRavintolat Suomessa\nHakumäki (Hämeenlinna)"}
{"id": "1570847", "url": "https://fi.wikipedia.org/wiki/Vain%20el%C3%A4m%C3%A4%C3%A4%20%E2%80%93%20joulu", "title": "Vain elämää – joulu", "text": "on Vain elämää -televisiosarjan kymmenennen tuotantokauden joulujaksoihin perustuva kokoelma-albumi, joka ilmestyi 29. marraskuuta 2019. Kaikki kappaleet julkaistiin singleinä kunkin jakson ensiesityspäivänä. Albumi nousi Suomen virallisen albumilistan kärkeen.\n\nKappaleet\n\nLähteet \n\nVain elämää -kokoelmalevyt\nVuoden 2019 kokoelma-albumit\nSuomalaiset popalbumit\nSuomalaiset rockalbumit\nSuomalaiset hip hop -albumit\nSuomalaiset joulualbumit"}
{"id": "26031", "url": "https://fi.wikipedia.org/wiki/Valosapeli", "title": "Valosapeli", "text": "Valosapeli tai valomiekka () on kuvitteellinen ase Tähtien sodan maailmassa. Se on energiamiekka, jonka terä on magnettisesti keskitettyä plasmaa. Se on yleensä noin 90-senttinen ja sen metallikahva on yleensä 27-senttinen. Valomiekaksi nimitetään myös lapsille tarkoitettua lelua, jolla lapset leikkivät Tähtien sodan hahmoja. Lelut on yleensä tehty muovista.  \n\nValosapelit ovat jediritarikunnan ja sithien säädyn tunnusase. He käyttävät niitä sekä fyysiseen taistelemiseen että laseraseiden ammusten torjumiseen. Erikoistehostesuunnittelija John Stears suunnitteli valosapelit alkuperäiseen Tähtien sota -elokuvaan sekä muihin alkuperäisen trilogian elokuviin, joissa valosapelien terät toteutettiin rotoskooppauksen avulla, kun taas esiosatrilogiaan ja jatko-osatrilogiaan ne toteutettiin digitaalisilla efekteillä. Vuonna 2008 valosapeleita pidettiin elokuvahistorian suosituimpana aseena.\n\nKuvaus \n\nValosapelit ovat Voimaa käyttävien henkilöiden aseita, Obi-Wan Kenobin kuvaillessa sitä seuraavasti: ”Ei yhtä sattumanvarainen ja kömpelö kuin sädease. Sivistyneemmän aikakauden tyylikäs ase.” Valosapelin voimanlähteenä toimii kyberkristalli. Jättiläismäisiä versioita näistä kristalleista käytettiin myös Kuolemantähden superlaserin voimanlähteenä\n\nTyypit \nValosapelit kuvaillaan käsin tehdyiksi aseiksi, sillä oman aseen rakentaminen oli osa jedin tai sithin koulutusta. Jokainen valosapeli on ainutlaatuinen, vaikka ne myös muistuttavat toisiaan, jos niiden rakentajat tuntevat toisensa. Kreivi Dooku ja Asajj Ventress käyttävät yksiteräisiä valosapeleita, joiden kahvat ovat kaarevia. Kaksiteräinen valosapeli  kuvailtiin ensimmäisen kerran Legends-jatkumoon kuuluvissa Tales of the Jedi -sarjakuvissa ja sellainen  nähtiin ensimmäistä kertaa elokuvassa Pimeä uhka. Jälkimmäisessä sellaista käytti Darth Maul.\n\nTähtien sodan alkuperäisessä oheismateriaalissa esiteltiin useita uusia valosapelityyppejä, kuten lyhyitä valosapeleita ja valosapeleita, joiden terien pituutta pystyi muuttamaan. Star Wars Rebels -animaatiosarjassa Ezra Bridger käytti alkuperäisen valosapelinsa kahvaa myös laseraseena. Samassa sarjassa Galaktisen Imperiumin inkvisiittorit käyttivät ainutlaatuista versiota kaksiteräisestä valosapelista. Niiden kahvat ovat pyöreät ja terät voivat kieppua 360 astetta kahvan ympäri. Elokuvassa The Force Awakens Kylo Ren käyttää valosapelia jonka kahvasta tulee myös kaksi hyvin pientä vaakasuoraa terää, tehden sapelista keskiaikaisen miekan muotoisen ristiterävalosapelin. Hänen sapelinsa terä on epävakaa, melkein liekehtivän näköinen, mikä johtuu siitä, että sapelin kyberkristalli on haljennut.\n\nVärit \nAlkuperäisessä Tähtien sota -elokuvassa sekä Imperiumin vastaiskussa oli ainoastaan sinisen tai punaisen värisiä teriä. Siniteräisiä käyttivät jedit ja punateräisiä sithit. Jedin paluussa Luke Skywalkerin uuden valosapelin piti myös olla alun perin sininen niin kuin se oli julisteissa ja ensimmäisessä trailerissa, mutta elokuvaa leikattaessa ja visuaalisia efektejä tarkistettaessa terän väri muutettiin vihreäksi, jotta se erottuisi paremmin Tatooinen sinisestä taivaasta. Siitä lähtien määriteltiin, että sininen ja vihreä olivat kumpikin jedien yleisimmät valosapeleiden terien värit. Elokuvassa Kloonien hyökkäys Mace Windu käytti violettiteräistä valosapelia, koska hahmon näyttelijä Samuel L. Jackson itse pyysi sellaista kahdesta syystä: violetti oli hänen lempivärinsä ja hän halusi Windun erottuvan muista jedeistä. The Clone Wars -animaatiosarjassa jeditemppelin vartijat kantoivat valosapeleita, joissa oli kirkkaankeltaiset terät, ja elokuvan The Rise of Skywalker lopussa Rey oli rakentanut vanhan taistelusauvansa osista itselleen valosapelin, jonka terä oli kullankeltainen.\n\nThe Clone Warsissa ja Rebelsissä kuvailtiin, että valosapelin rakentaja valitsee itse kyberkristallinsa ja meditoi, kunnes kristalli muuttuisi värilliseksi. Kristalli myös määrittää valosapelin terän värin, kun se asennetaan kahvaan. Kirjassa Star Wars: Ahsoka ja sarjakuvassa Darth Vader: Dark Lord of the Sith paljastuu, että Voiman pimeän puolen käyttäjät käyttävät kristalleja, jotka ovat peräisin surmattujen jedien sapeleista ja pakottavat ne katkaisemaan yhteytensä valoisaan puoleen ”vuodatukseksi” kutsutulla prosessilla, jolloin kristalli muuttuu punaiseksi. Prosessi voidaan kuitenkin kääntää myös päinvastaiseksi, kun Ahsoka Tano otti kaksi inkvisiittori Kuudennen veljen valosapelin kristallia ja käytti niitä uusissa valkoteräisissä valosapeleissaan.\n\nNäytellyssä televisiosarjassa Ahsoka, Yösiskoille ja suuramiraali Thrawnille työskentelevän palkkasoturiksi ryhtyneen entisen jedin, Baylan Skollin, ja tämän oppilaan, Shin Hatin, valosapeleissa oli kirkkaanpunaisten terien sijasta oranssinpunaiset terät. Sarjan luoja, Dave Filoni, suunnitteli tämän siksi, etteivät katsojat olettaisi Baylania ja Shiniä yhtä lailla Voiman pimeälle puolelle kääntyneiksi kuten sithejä, pimeitä akolyyttejä tai inkvisiittoreita. Legends-jatkumossa sithien käyttämät punaiset kyberkristallit olivat synteettisiä.\n\nMustasapeli () on ainutlaatuinen mustateräinen valosapeli, jonka terän ympärille muodostuu valkoinen sädekehä. Se esiintyi animaatiosarjoissa The Clone Wars ja Rebels, joissa sen kuvailtiin olevan muinainen valosapeli, jonka rakensi Tarre Vizsla, ensimmäinen jediritarikuntaan liittynyt mandalorialainen. Hän käytti sitä yhdistääkseen kaikki klaanit ja nousi ensimmäiseksi Mand’aloriksi, joka hallitsi Mandalorea. Hänen kuoltuaan jediritarikunta otti mustasapelin huostaansa, kunnes Vizslan suku varasti sen jeditemppelistä ja Vizslan suvun perustama Kuolonkaarti kantoi sitä mandalorialaisten auktoriteetin symbolina. Maul voitti sen The Clone Warsin viidennellä tuotantokaudella Kuolonkaartin johtajalta, Pre Vizslalta, mutta Sabine Wren varasti sen Rebelsin kolmannella tuotantokaudella, ennen kuin antoi sen neljännellä tuotantokaudella Bo-Katan Kryzelle. Mustasapeli teki ensimmäisen esiintymisensä näytellyissä televisiosarjoissa The Mandalorianin ensimmäisen tuotantokauden päätösjakson viimeisessä kohtauksessa, jossa paljastui, että se oli päätynyt moffi Gideonin haltuun. Toisen tuotantokauden lopussa Din Djarin voittaa mustasapelin omistajuuden päihittämällä Gideonin kaksintaistelussa. Kolmannella tuotantokaudella, Bo-Katan väliaikaisesti käyttää sapelia päihittääkseen Mandaloren syvyyksissä olevan kyborgin, joka oli vanginnut Djarinin. Tämän johdosta, Djarin myöhemmin toteaa Bo-Katanin jälleen sapelin lailliseksi omistajaksi. Kauden päätösjaksossa, Gideon kuitenkin tuhoaa sapelin kaksintaistelussa Bo-Katania vastaan.\n\nOheismateriaalissa on esiintynyt useita muita värejä, ja joissain videopeleissä pelaajat voivat itse valita pelihahmonsa valosapelin terän värin.\n\nPopulaarikulttuuri\nValomiekkaa voi käyttää myös Nintendon pelisarjassa Super Smash Bros.\nRatchet & Clank 3:ssa on mahdollista saada kaksiteräinen valosapeli.\n\nLähteet\n\nAiheesta muualla\n\nMaailman suurin valosapeli nähtiin Lontoossa Star Wars The Complete Saga blu-ray DVD-boksin julkistamistilaisuudessa \nValosapeli Tähtien sodan virallisilla sivuilla \nValosapeli Wookieepediassa \nValosapeli Jedipediassa\n\nTähtien sodan aseet"}
{"id": "1368294", "url": "https://fi.wikipedia.org/wiki/Al-%C5%A0arqiyya%20%28Egypti%29", "title": "Al-Šarqiyya (Egypti)", "text": "Al-Šarqiyya () on yksi Egyptin kuvernoraateista. Alueen pinta-ala on 4 911,00 km² ja väkiluku 6 485 412 (2015). Kuvernoraatin hallinnollinen keskus on Zagazig.\n\nLähteet\n\nAiheesta muualla\n\nEgyptin kuvernementit"}
{"id": "1614976", "url": "https://fi.wikipedia.org/wiki/George%20Cleve", "title": "George Cleve", "text": "George Wolfgang Cleve (8. heinäkuuta 1936 Wien – 27. elokuuta 2015 Berkeley) oli itävaltalaissyntyinen, yhdysvaltalaistunut kapellimestari.\n\nCleve varttui New Yorkissa, johon hänen perheensä pakeni natsihallintoa. Hän opiskeli Leonard Bernsteinin, George Szellin, Pierre Monteux'n ja Franco Ferraran johdolla. Cleve johti orkestereita Islannissa ja Winnipegissä ennen asettumistaan Berkeleyyn vuonna 1970. \n\nCleve johti San Josen sinfoniaorkesteria vuosina 1972–1992 ja oli mukana perustamassa Midsummer Mozart Festivalia vuonna 1974. Vierailevana kapellimestarina hän johti muiden muassa Los Angelesin filharmonikkoja, New Yorkin filharmonikkoja, Philadelphian orkesteria ja Royal Philharmonic Orchestraa. Cleve tuli tunnetuksi erityisesti Wolfgang Amadeus Mozartin ohjelmiston johtamisesta. Hän juonsi klassisen musiikin show'ta KPFA-radioasemalla.\n\nVuonna 1978 Cleve sai vakavia palovammoja tulipalossa ja oli kuukausien ajan sairaalahoidossa. Hän meni vuonna 1986 naimisiin huilisti Maria Tamburrinon kanssa. Elokuussa 2015 hän kuoli 79-vuotiaana sairastettuaan maksasyöpää. Clevellä oli poika.\n\nLähteet \n\nYhdysvaltalaiset kapellimestarit\nVuonna 1936 syntyneet\nVuonna 2015 kuolleet"}
{"id": "1549484", "url": "https://fi.wikipedia.org/wiki/Ibn%20Hisham", "title": "Ibn Hisham", "text": "Ibn Hisham () eli  'Abd al-Malik ibn Hisham al-Baṣri (k. 828 tai 833) on kirjoittanut varhaisimman säilyneen profeetta Muhammedin elämäkerran Sirat rasul Allah eli \"Jumalan lähettilään elämäkerta\".  Alfred Guillaumen mukaan Ibn Hisham syntyi Abbasidien kalifaatissa Basrassa ja kuoli Fustatissa Egyptissä. W.M. Wattin mukaan Ibn Hisham syntyi ja vietti elämänsä Egyptissä. \n\nIbn Hisham on arvoituksellinen hahmo, sillä hänestä ei tiedetä juuri mitään. Hänellä oli teosten nojalla perusteellinen kielitieteellinen asiantuntemus. \"Hisham\" on arabiankielisen Messiasta tarkoittavan sanan mashih anagrammi, joten sitä on epäilty myös nimimerkiksi.\n\nSirat rasul Allah \nKaikki myöhemmät lukemattomat Muhammed -elämäkerrat joutuvat nojautumaan Ibn Hishamin teokseen profeetta Muhammedin elämästä. Kyseessä ei kuitenkaan ole varsinainen alkuperäisteos, vaan toimitettu versio sittemmin kadonneesta kirjasta, jonka tekijä  on vuonna 767 kuollut Ibn Ishaq.  \n\nHisham ei kuitenkaan pysynyt lähteelleen täysin uskollisena. Hän kertoo valikoineensa tarinoita siten, että hän on jättänyt pois asioita, joista Koraani ei puhu tai jotka eivät ole tarpeellisia kirjan kannalta. Hän kertoo jättäneensä myös pois tarinoita, jotka ovat häpeällisiä kertoa tai jotka voisivat tuntua joidenkin mielestä ahdistavilta. \n\nMuhammedin elämäkerta on koottu tarinaperinteen pohjalta ja pantu aikajärjestykseen. Muhammedista kertovaa hadith -kirjallisuutta alkoi 800-luvulla ilmestyä runsain mitoin, mutta tämä kirjallisuus koostui vain lyhyistä puheenvuoroista, joista puuttuu kokonaan konteksti. Ibn Hisham taas esittää kronologisesti järjestetyn kertomuksen, joka on tietyissä asioissa erittäin yksityiskohtainen ja esimerkiksi täynnä suoria lainauksia keskusteluista. Hadith -kirjallisuus keskittyy Muhammedin elämäntavan esittelyyn, kun taas elämäkerta paneutuu Jumalan profeetan elämänvaiheisiin ja etenkin hänen sotaretkiinsä. Elämäkerta ei kuitenkaan ole varsinaisesti historiateos, vaan pyhimyselämäkerta, hagiografia, jonka tarkoituksena on todistaa, että Muhammed oli Jumalan profeetta. Tätä tarkoitusta palvelevat muun muassa runsaat ihmekertomukset.   \n\nHans Jansen on arvellut, että sotakertomusten runsaus viittaa siihen, ettei tarinoita koottu uskonoppineiden kammioista vaan kalifin sotilasleireistä. Teos on ensimmäinen, joka sisältää viittauksia Koraaniin, ja lisäksi lainaukset vastaavat täysin Koraanin tekstejä. Kirjassa ei toisaalta ole sellaisia Koraanin sitaatteja, jotka puuttuisivat Koraanista. Tämä osoittaa, että nykyisen muotoinen Koraani on täytynyt kanonisoida viimeistään 800-luvun alkuun mennessä. Useimmat tutkijat uskovat, että Koraani koottiin jo 600-luvulla, mutta tätä vastaan puhuu se, että kirjaa ei siteerata missään (poikkeuksena Kalliomoskeija, jonka friisitekstin lainaukset ovat osin epätarkkoja). \n\nJaakko Hämeen-Anttila on lyhentäen suomentanut Ibn Hishamin Muhammed-elämäkerran. Hän varoittaa, ettei elämäkertaa tule lukea valikoiden eikä kritiikittömästi. Ibn Hisham kertoo Muhammedin johtaneen 27 sotaretkeä ja lähettäneen matkaan 38 pienempää sotaretkeä toisten alaisuudessa eli noin kuusi retkeä vuodessa, mutta tämä ei tarkoita, että islam olisi mitenkään erityisen sotaisa uskonto, sillä sotaretket, jotka johtivat Arabian niemimaan valloitukseen, johtuivat muslimien vainoamisesta. Hämeen-Anttilan mukaan tällaisten \"kipupisteiden esille nostaminen palvelee toki propagandistisia tarkoitusperiä, mutta ei anna kokonaisvaltaista kuvaa islamin profeetan toiminnasta.\"\n\nIbn Ishaq teoksen edeltäjänä \nIbn Hishamin teos perustuu Ibn Ishaqin suunnilleen 750-luvulla ilmeisesti Bagdadissa tekemään Muhammed -elämäkertaan, johon Hisham on tehnyt lisäyksiä ja poistoja. Ishaqin teosta referoidaan yhteensä 12 keskiajan islamilaisessa lähteessä, joista tärkein Hishamin jälkeen on Tabarin 900-luvulla kirjoittama laaja historiateos.  Ibn Ishaqin kadonnutta Muhammed -elämäkertaa on useista lähteistä ennallistanut brittiläinen Alfred Guillaume, joka on julkaissut sen englanninkielisenä versiona. Guillaumen teokseen viitataan Ibn Ishaqin kirjoittamana kirjana ja Hämeen-Anttilan suomennokseen Ibn Hishamin teoksena, koska jälkimmäinen sisältää vain Ibn Hishamin kautta välittyneen tekstin. Ibn Ishaqin alkuperäinen teos sisälsi Muhammedin elämäkerran lisäksi myös koko profeettojen maailmanhistorian Adamista alkaen. Tätä osaa siitä on ennallistanut G.D. Newby.  \n\nTabari kertoo ainakin kaksi asiaa, jotka Hisham on poistanut. Ensimmäinen on kertomus niin sanotuista Koraanin saatanallisista säkeistä ja Muhammedin hetkellisestä lankeamisesta monijumalaisuuteen. Toinen on kertomus, jonka mukaan Muhammed oli tekemäisillään itsemurhan heittäytymällä rotkoon heti sen jälkeen, kun hän oli saanut ensimmäisen ilmestyksensä. Vain enkeli Gabrielin väliintulo esti häntä toteuttamasta aiettaan.\n\nKatso myös \n\n Muhammedin historiallisuus\n Ibn Ishaq\n\nLähteet\n\nViitteet\n\nMuhammed kulttuurissa\nJumalan lähettilään elämäkerta\nIslamin historia\nMuslimihistorioitsijat"}
{"id": "1570541", "url": "https://fi.wikipedia.org/wiki/Vuohim%C3%A4ki", "title": "Vuohimäki", "text": "Vuohimäki on Nakkilassa sijaitseva kylä. Sen postinumero on 29250 ja se sijaitsee noin kahden kilometrin päässä kunnan keskustasta. Kylä koostuu pääosin omakotitaloista, mutta tästä huolimatta siellä kuitenkin sijaitsee myös joitakin palveluita. Näihin palveluihin lukeutuu muun muassa Maatalousyhtymä Nyroosin toimitilat sekä Nakkilan nahkiaispaistamo. Vuohimäkeen on kaavailtu \"Vuohimäen kaareksi\" kutsutun asumisketjun rakentamista, joka yltäisi toteutuessaan Nakkilan keskustasta Vuohimäen kautta Tervasmäkeen.\n\nLähteet\n\nNakkilan kylät"}
{"id": "745514", "url": "https://fi.wikipedia.org/wiki/Nainen%20ja%20kuningas", "title": "Nainen ja kuningas", "text": "Nainen ja kuningas on Anni Nupposen alun perin omakustanteena julkaistu fantasiaromaani. Teos voitti vuonna 2009 Kuvastaja-palkinnon, jonka Suomen Tolkien-seura myöntää vuoden parhaalle fantasiakirjalle. Vaskikirjat julkaisi kirjasta uuden korjatun painoksen 2009.\n\nLähteet\n\nAiheesta muualla \n Kuvastaja-voittaja 2009.\n\nVuoden 2009 kirjat\nSuomalaiset fantasiaromaanit"}
{"id": "1419211", "url": "https://fi.wikipedia.org/wiki/Luettelo%20Orimattilan%20julkisista%20taideteoksista%20ja%20muistomerkeist%C3%A4", "title": "Luettelo Orimattilan julkisista taideteoksista ja muistomerkeistä", "text": "Luettelo Orimattilan julkisista taideteoksista ja muistomerkeistä sisältää Orimattilan kaupungissa olevat pysyvät patsaat, muistomerkit ja muistolaatat. Orimattilan kaupunki ja Artjärven kunta yhdistyivät 2011, minkä vuoksi luettelossa on myös entisen Artjärven kunnan kohteet. \n\n\n\nJulkiset taideteokset, muistomerkit ja muistolaatat\n\nLähteet\n\nViitteet\n\nAiheesta muualla \n Kartta keskustan patsaista\nKartta Artjärven muistomerkeistä \n Kartta Kuivannon hautamuistomerkeistä\n\nOrimattila\nOrimattila"}
{"id": "1372516", "url": "https://fi.wikipedia.org/wiki/On%20lepopaikka%20suloinen", "title": "On lepopaikka suloinen", "text": "On lepopaikka suloinen on suomalainen lauluteksti, jonka on kirjoittanut Juho Evert Pietiläinen. Teksti on käännetty ruotsiksi (Det finns en härlig viloplats), mutta käännöksen tekijää ei tunneta. \n\nAmerikan lestadiolaiset laulavat laulua sanoilla 'There is a place of sweet repose'.\n\nJulkaistu\n\n Siionin laulut nro 29\n Siionin matkalaulut\n Sions Sånger\n Virsikirja ja Hengellisiä lauluja nro 648\n Songs and Hymns of Zion nro 83\n Hengellisiä lauluja ja virsiä nro 43\n\nLestadiolainen kulttuuri\nMusiikkikappaleet"}
{"id": "1357721", "url": "https://fi.wikipedia.org/wiki/Jan%20Swammerdam", "title": "Jan Swammerdam", "text": "Jan Swammerdam (12. helmikuuta 1637 Amsterdam – 15. helmikuuta 1680 Amsterdam) oli alankomaalainen luonnontieteilijä.\n\nSwammerdam aloitti lääketieteen opinnot Leidenin yliopistossa vuonna 1661. Hän valmistui kandidaatiksi vuonna 1663 ja sai lääketieteen tohtorin arvon vuonna 1667. Swammerdam ei kuitenkaan juuri harjoittanut lääkärin ammattia.\n\nSwammerdam käytti tutkimuksessaan mikroskooppia ja löysi punasolun vuonna 1658. Hän tutki myös hyönteisiä ja niiden muodonmuutosta. Teoksissaan hän muun muassa korjasi fysiologi Marcello Malpighin käsitystä hyönteisten aivoista ja hermostosta sekä lääkäri William Harveyn käsitystä muodonmuutoksesta. Vuosina 1737–1738 julkaistiin Swammerdamin mikroskoopilla tekemiä havaintoja koonnut teos Biblia naturae.\n\nLähteet\n\nAiheesta muualla \n\nAlankomaalaiset biologit\nVuonna 1637 syntyneet\nVuonna 1680 kuolleet"}
{"id": "1639212", "url": "https://fi.wikipedia.org/wiki/Trisha%20Paytas", "title": "Trisha Paytas", "text": "Trisha Kay Paytas (s. 8. toukokuuta 1988) on yhdysvaltalainen mediapersoona, tubettaja, malli ja laulaja. Hän on syntynyt Riversidessä, Kaliforniassa ja kasvatettu Illinoisissa. Teini-ikäisenä Paytas muutti Los Angelesiin. Tämän jälkeen Paytas alkoi strippariksi ja alkoi näyttelemään työn ohella. Hän on ollut mukana myös lukuisissa musiikkivideoissa, mukaan lukien Eminemin ja Amy Winehousen videoilla. Vuonna 2006 Paytas alkoi kuvaamaan videoita YouTubeen kanavalleen blndsundoll4mj.\n\nVuonna 1988 syntyneet\nElävät henkilöt\nYhdysvaltalaiset tubettajat\nYhdysvaltalaiset mallit\nYhdysvaltalaiset laulajat"}
{"id": "65582", "url": "https://fi.wikipedia.org/wiki/Waldemar%20Bonsels", "title": "Waldemar Bonsels", "text": "Waldemar Bonsels (21. helmikuuta 1880 – 31. heinäkuuta 1952) oli itävaltalais-saksalainen lastenkirjailija. Bonselsin tuotanto käsittelee usein kaiken olemassa olevan suhdetta Jumalaan. Elinaikanaan Bonsels matkusti runsaasti Euroopassa ja Aasiassa. Bonsels oli avoimen juutalaisvastainen ja tuki Adolf Hitlerin valtaannousun jälkeen kansallissosialismia julkaisemalla propagandateoksia, mikä on sittemmin vaikuttanut hänen maineeseensa kielteisesti.\n\nHänen äitinsä oli tanskalainen ja isä lääkäri ja luonteeltaan kulkuri, tämä piirre periytyi myös pojalle. Teoksiinsa hän upotti usein yhteiskunnallisia ulottuvuuksia, kuten kirjaan Himmelsvolk ja faabeliin Maija Mehiläinen (Die Biene Maja), josta myöhemmin tehtiin alkuperäisteoksesta huomattavasti poikkeava tv-piirrossarja.\n\nSaksalaiset lasten- ja nuortenkirjailijat\nVuonna 1880 syntyneet\nVuonna 1952 kuolleet"}
{"id": "384697", "url": "https://fi.wikipedia.org/wiki/Kill%20Hannah", "title": "Kill Hannah", "text": "Kill Hannah oli yhdysvaltalainen vaihtoehtorockia soittava yhtye. Sen perusti vuonna 1994 laulaja Matt Devine Chicagossa, Illinoisissa. Yhtye kävi Suomessa Aidenin lämmittelijäbändinä ja esiintyi myös Tampereen Pakkahuoneella ja Helsingin Nosturissa vuonna 2008. Se esiintyi lämmittelijänä myös mm. HIMin USA:n kiertueella ja soitti klubikeikoilla yhdessä The Rasmuksen kanssa.\n\nJäsenet \nMat Devine – laulu\nMichael Maddox – kitara\nDan Wiese – kitara\nGreg Corner – basso\nElias Mallin - rummut\n\nEntiset jäsenet\nJonathan Radtke -kitara\nGarret Hammond -rummut\nJames Connelly -rumpu\nAllen Morgenstren -basso\nDaniel Wenberg -rummut\nIsaac Bender -kitara\nKenny Finerty -kitara\n\nAlbumit \n The Beauty In Sinking Ships (1996)\n Here Are the Young Moderns (1998)\n American Jet Set (1999)\n For Never & Ever (2003)\n The Curse of Kill Hannah (2004)\n Until There's Nothing Left Of Us (2006)\n Hope for the Hopeless (2007)\n ''Wake Up The Sleepers (2009)\n\nYhdysvaltalaiset rockyhtyeet"}
{"id": "1169281", "url": "https://fi.wikipedia.org/wiki/Punaper%C3%A4luura", "title": "Punaperäluura", "text": "Punaperäluura (Hylopezus fulviventris) on luurien heimoon kuuluva varpuslintu.\n\nLevinneisyys\nPunaperäluuraa tavataan Kolumbiassa, Perussa ja Ecuadorissa. Lajin ei uskota olevan vaarassa, ja se on luokiteltu elinvoimaiseksi.\n\nLähteet\n\nLuurat"}
{"id": "1616528", "url": "https://fi.wikipedia.org/wiki/Robin%20Wrightin%20filmografia", "title": "Robin Wrightin filmografia", "text": "Tämä on Robin Wrightin filmografia.\n\nElokuvat\n\nTelevisio \n\nFilmografiat"}
{"id": "1223135", "url": "https://fi.wikipedia.org/wiki/Ulrich%20Wohlgenannt", "title": "Ulrich Wohlgenannt", "text": "Ulrich Wohlgenannt (s. 1. elokuuta 1994) on itävaltalainen mäkihyppääjä. Hän edustaa SK Kehlegg-Vorarlbergiä.\n\nWohlgenannt debytoi mäkihypyn maailmancupissa tammikuussa 2015 Sapporon suurmäen kilpailussa sijoittuen sijalle 33. Ensimmäiset maailmancupin pisteensä hän saavutti helmikuussa 2015 Vikersundin lentomäen kilpailusta sijoituttuaan sijalle 22. Continental Cupissa Wohlgenannt on saavuttanut yhden kakkossijan ja yhden kolmossijan. \n\nWohlgenannt on saavuttanut nuorten MM-kilpailuista yhden hopean vuodelta 2014 ja pronssin vuodelta 2012 joukkuemäestä. Vuonna 2011 hän voitti Euroopan nuorten olympiafestivaaleilta hopeaa normaalimäen kilpailusta.\n\nLähteet \n\nItävaltalaiset mäkihyppääjät\nVuonna 1994 syntyneet\nElävät henkilöt"}
{"id": "243815", "url": "https://fi.wikipedia.org/wiki/Tykkivene%20Aunus", "title": "Tykkivene Aunus", "text": "Tykkivene Aunus oli vuonna 1919 käyttöönotettu Suomen merivoimien tykkivene.\n\nValmistus \nAlus tilattiin Wm. Crichton & Co Ab:n telakalta Turusta. Se valmistui 1900 hinaajana.\n\nSuomen merivoimissa\nAlus joutui 1919 suomalaisille Aunuksen retken aikana Viteleessä Aunus-joen suuhun uponneena. Aunus aseistettiin talvisodan alkaessa ja se liitettiin kapteeniluutnantti Asikaisen johtamaan tykkiveneiden laivastoon Laatokalla. Sodan aikana Laatokalla ei käyty meritaisteluja, joten Aunuksen tehtävä oli tulittaa Neuvostoliiton maavoimia järven rantojen läheisyydessä ja miinoittaa rannikkoalueita. Alus laski 7. joulukuuta 1939 moottoriveneiden tukemana 18 miinaa miinoitussuunnitelman mukaisesti. Moskovan rauhan mukaisesti kaikki Laatokan-laivaston alukset tuli jättää Laatokalle, joten Aunus joutui Neuvostoliiton haltuun.\n\nNeuvostoliiton laivastossa\nAunus liitettiin 24. elokuuta 1940 koulutusalusten osastoon, jonka tukikohtana oli Valamo ja nimettiin UK-100:ksi. Jatkosodan alettua alus aseistettiin uudelleen, muutettiin miinanraivaajaksi TTSH-100:ksi komentajanaan yliluutnantti Kargin ja liitettiin Neuvostoliiton Laatokan-laivastoon. Alus oli Neuvostoliiton Laatokan-laivaston pohjoisosaston lippulaiva. Ensimmäisen taistelunsa alus kävi 27. heinäkuuta 1941 Sortavalan lähistöllä. 31. heinäkuuta alus sai viisi osumaa suomalaiselta rannikkotykistöltä ja useita miehiä kaatui. Pohjoisosaston päällikkö kapteeniluutnantti Salagin haavoittui. Myöhemmin alus oli vartiolaivana ja kuljetti erilaisia tavaroita. TTSH-100:lla oli suuri merkitys Suhosaaren maihinnousun torjumisessa.\n\nKäytöstä poistuminen\nVuonna 1944 alus nimettiin T-100:ksi, ja se raivasi miinoja Riianlahdella. Vuonna 1947 se riisuttiin aseista ja poistettiin laivastosta 1964, jonka jälkeen se toimi latvialaisena hinaajana nimellä RB-30. Vuoden 1982 syksyllä alus asetettiin ankkuriin Olhavanjoen rannalle Novaja Ladogaan.\n\nLähteet\n\nViitteet \n\nSuomen merivoimien tykkiveneet\nNeuvostoliiton laivaston sotalaivat"}
{"id": "1184931", "url": "https://fi.wikipedia.org/wiki/Derrick%20Crayton", "title": "Derrick Crayton", "text": "Derrick Crayton (s. 7. toukokuuta 1975) on yhdysvaltalainen koripallovalmentaja ja entinen koripalloilija, joka valmentaa suomalaisen Korikobrien organisaatiossa.\n\nPelaajaura \n\nYliopistotasolla University of Arkansas at Little Rockia edustanut Crayton pelasi ammattilaisena eri puolilla maailmaa. Suomessa hän edusti kolmea eri seuraa, joista BC Nokiaa Suomen pääsarjassa kaudella 2001–2002 18,3 pisteen ja 8,6 levypallon ottelukohtaisilla keskiarvoilla.\n\nValmennusura \n\nValmentajaurallaan Crayton on valmentanut suomalaisseurojen lisäksi palestiinalaisia seurajoukkueita voittaen joukkueineen Palestiinan mestaruuden ja Palestiinan maajoukkuetta. Suomessa Crayton nosti Forssan Koripojat Korisliigaan, minkä lisäksi hän on valmentanut Äänekosken Huimaa ja toiminut lapualaisen Korikobrien valmennusryhmässä. Kauden 2013–2014 alussa Korikobrien päävalmentaja Terence Stansbury erotettiin tehtävästään, ja Crayton toimi kauden loppuun saakka joukkueen päävalmentajana.\n\nSaavutukset \n Palestiinan mestaruus 2011\n\nLähteet \n Derrick Crayton  baskethotel.com\n\nViitteet \n\nYhdysvaltalaiset koripalloilijat\nYhdysvaltalaiset koripallovalmentajat\nVuonna 1975 syntyneet\nElävät henkilöt"}
{"id": "683928", "url": "https://fi.wikipedia.org/wiki/Zonian%C3%A1", "title": "Zonianá", "text": "Zonianá () on Kreikan kylä sekä samanniminen Mylopótamoksen kunnan kunnallisyksikkö (Δημοτική Ενότητα Ζωνιανών, Dimotikí Enótita Zonianón) ja entinen itsenäinen kyläkunta. Se sijaitsee Réthymnon alueyksikössä Kreetan alueella. Kunnallisyksikön väkiluku on 1 117 (vuonna 2011).\n\nZonianá oli itsenäinen kyläkunta vuoden 2010 loppuun saakka. Vuoden 2011 alussa se yhdistettiin Kallikrates-suunnitelmana tunnetun aluehallintouudistuksen myötä Mylopótamoksen kunnaksi yhdessä Geropótamoksen ja Kouloúkonaksen kanssa.\n\nMaanviljely ja karjankasvatus ovat Zonianán asukkaiden pääelinkeinot.\n\nEtymologia ja mytologia \n\nZonianán nimi viittaa kreikkalaisen mytologian ylijumala Zeukseen. Zeus syntyi ja kasvoi Kreetan saarella. Zeuksen on sanottu myös olevan haudattu Kreetan saarelle. Yksi väitetyistä hautapaikoista on Zoun luola Zonianássa Kefála-kukkulan kaakkoisrinteellä. Luolan katto on romahtanut, mahdollisesti maanjäristyksen seurauksena. Kerrotaan, että luola on täynnä kultaa. Toiset taas sanovat Zeuksen olevan kuolematon.\n\nErään tarinan mukaan Zas-niminen (genetiivimuoto: Zou) paimen oli paimentamassa lammas- ja vuohilaumaansa nykyisen Zonianán kylän alueella. Zonianán alueella kasvoi tuohon aikaan sankka metsä. Zas juotti laumaansa kolmen kilometrin päässä nykyisestä Zonianán keskustasta sijaitsevalla Diskurioún lähteellä. Zas kadotti kerran erään Amálthi-nimisen vuohen, mutta löysi sen sitten pieneltä lähteeltä vettä juomasta. Löydön jälkeen Zas asettui asumaan paikalle ja nimesi sen itsensä mukaan Zoulianáksi. Nykyisin Zonianán kylän kaakkoisosa kantaa Zoulianá-nimeä. Amálthi-vuohen löytämä lähde sai nimen Neró ts' Amálthis (, suom. ”Amálthin vesi”). Sittemmin paikkakunta on tunnettu myös nimellä Zou to Lákko.\n\nKreikkalaisen mytologian mukaan Idavuorella (nyk. myös Psiloreítis) asui idalaisia daktyleita, joiden tehtävänä oli suojella Zeusta tämän ollessa pieni. Daktyleiden synnystä kerrotaan monia erilaisia tarinoita. Erään tarinan mukaan nymfi Ankhialen koskettaessa Oaksian maata, juoksi maasta kymmenen idalaisiksi daktyleiksi kutsuttua miestä. Zonianánkin halki virtaava Mylopótamos-joki tunnettiin antiikin aikana nimellä Oaksis. Joki saa alkunsa Psiloreítikselta. Oaksian maa voi tarkoittaa myös antiikin Aksosta, jonka alaisuuteen Zonianánkin alue kuului.\n\nMaantiede \n\nZonianá on osa Mylopótamoksen kuntaa, Réthymnon alueyksikköä ja Kreetan aluetta. Zonianán entinen itsenäinen kyläkunta oli pinta-alaltaan 17,926 neliökilometriä. Vuonna 2011 Mylopótamokseen liitetyn Zonianán naapurikunnat olivat Kouloúkonas lännessä ja pohjoisessa, Anógeia idässä ja entiseen Iraklionin prefektuuriin kuulunut Tympáki etelässä. Zonianásta on matkaa Iraklioniin 43 kilometriä ja Réthymnoon puolestaan 52 kilometriä.\n\nKreetan korkein vuori Idavuori sijaitsee Zonianán kupeessa.\n\nHistoria \n\nKreetalla syntynyt italialainen Francesco Barozzi mainitsee vuonna 1577, että nykyinen Zonianá olisi ollut Axoksen kuningaskunnasta ja Anógeiasta erillään ja tunnettu nimellä So. Kuitenkin ensimmäinen Zonianáa koskeva asiakirja on vasta vuodelta 1821. Zonianán väestö on aina ollut täysin kreikkalaista siitäkin huolimatta, että Kreeta on ollut muun muassa saraseenien, venetsialaisten ja osmanien valloittama.\n\nTaistelua osmanivaltaa vastaan \n\nZonianálaiset osallistuivat vuoden 1770 kapinaan saaren etelärannikon Sfakiássa laivanvarustaja Daskalogiánniksen johdolla. Daskalogiánniksen oli tarkoitus saada apua venäläisiltä, joiden oli tarkoitus harhauttaa osmaneita toisaalla. Osmanit kukistivat kapinan ja Daskalogiánnis tapettiin. Vuonna 1821 M. Melitakas -niminen Zonianán asukas taisteli osmaneita vastaan Kreetalla, mutta haavoittui taistelussa Brahímossa eli nykyisessä Peramássa ja kuoli myöhemmin.\n\nKaksikymmentä zonianálaista lähti vuonna 1866 turvaan vuorille tarkoituksenaan päästä Arkádin luostariin saakka. Siellä 17 heistä sai surmansa. Zonianán asukkaat voittivat yhdessä eräiden mylopótamoslaisten kanssa osmanien Omer pašša Lataksen Péra Halépassa ja saivat ryöstösaaliksi kanuunan, jonka he piilottivat Zonianáan. Nykyisin kanuuna on esillä Chanián merenkulkumuseossa. Seuraavana päivänä osmanit mursivat zonianálaisten vastarinnan ja pääsivät paikkakunnalle. Osmanit kuulustelivat paikallisia, mutta kukaan ei tunnustanut, missä kanuuna oli. Tämän jälkeen osmanit alkoivat tappaa ihmisiä ja polttivat Zonianán.\n\nOsmani Kumandar Redic pašša yritti muiden kylien tapaan rakentaa marraskuussa 1867 Kavkaloúdin kylään tornia, mutta epäonnistui zonianálaisten hangoiteltua vastaan. Tästä seurasi jälleen Zonianán polttaminen, jo toisen kerran puolen vuoden sisällä. Myöhemmin kylä poltettiin erään laulun mukaan vielä kolmannenkin kerran. Laulussa todetaan, että vaikka kylä poltettaisiin kolmesataa kertaa, eivät zonianálaiset tottelisi aghoja. Muutaman vuoden kuluttua zonianálaiset yhdessä Malevísin laakson ja Mylopótamoksen asukkaiden kanssa saartoivat osmanit Iraklionissa.\n\nOsana Kreikkaa \n\nKolmetoista Zonianán asukasta kuoli Balkanin sotien aikana 1900-luvun alussa. Toisen maailmansodan aikana 19 zonianálaista sai surmansa. Jälleen Kreikan sisällissodassa neljä ihmistä kuoli.\n\nZonianá lähiseutuineen tunnetaan lammasvarkauksistaan, joita paikallisväestön keskuudessa pidetään jopa hyväksyttävänä perinteenä. Lammasvarkauksien vuoksi lammaspaimenet ja maanviljelijät riitelevät säännöllisesti. Vuosina 1996–1997 zonianálaiset riitelivät lammasvarkauksista peramálaisten kanssa ja Kreikan valtion turvallisuusyksikkö Eidikí Katastaltikí Antitromokratikí Monáda () joutui riisumaan zonianálaisia järjestelmällisesti aseista. Lammasvarkailla on oikeustoimien uhatessa tapana mennä vannomaan syyttömyyttään Aksoksen koillispuolella sijaitsevan Pyhän Jorgoksen kirkon ihmeitä tekevän ikonin eteen.\n\nMarraskuussa 2007 Kreikan poliisin tekemissä ratsioissa pidätettiin 42 zonianálaista miestä epäiltyinä ryöstöihin, huumerikoksiin, murhayritykseen sekä luvattomiin aseisiin. Huhtikuussa 2009 Kreikan pääkaupungissa Ateenassa alkaneessa oikeudenkäynnissä miehiä syytetään räjähteiden ja aseiden hallussapidosta sekä kannabiksen kasvatuksesta ja myynnistä. Lisäksi zonianálaismiehet ovat ryöstäneet pankkiautomaatteja puskutraktoreiden avulla.\n\nOsa miehistä sai lisäksi syytteen murhayrityksestä, sillä he olivat kertoman mukaan ampuneet AK-47-rynnäkkökiväärein poliiseja, jotka olivat etsineet Zonianásta huumeiden salakuljettajia. Ampumisessa yksi poliisi halvaantui pysyvästi ja kaksi muuta lievemmin. Ampumistapauksen jälkeen Zonianáa piiritti viikkojen ajan kymmeniä poliiseja helikoptereineen ja panssaroituine ajoneuvoineen. Oikeudenkäynnissä kuullaan noin 400 todistajaa.\n\nKreetalaiset kantavat aseita yleisesti ja verikostokin tunnetaan saarella, vaikka viimeisin verikosto tapahtui 1940-luvulla Sfakiássa.\n\nKulttuuri \n\nZonianássa järjestettiin vuonna 2008 paimenten juhla, joka sai jatkoa elokuussa 2009. Elokuun 2009 juhlassa tarjoiltiin ruokaa sekä siellä oli esillä 250 kilogrammaa painava juusto.\n\nNähtävyydet \n\nZonianássa toimii Dionissis Potamianoksen perustama vahamuseo, jossa on esillä 87, tai toisen lähteen mukaan 103, Kreetan historiaan liittyvää vahatyötä. Museossa ovat esimerkiksi taiteilija El Greco, kirjailija Níkos Kazantzákis, poliitikko Elefthérios Venizélos ja runoilija Vitséntzos Kornáros vahaan ikuistettuna.\n\nZonianássa sijaitsee Sfentónin tippukiviluola, jolla on pituutta 145 metriä ja tilavuutta puolestaan yli 3 000 neliömetriä. Luolassa on 270 metriä pitkä polku, jota pitkin vierailijat voivat kulkea. Alle yksi kolmasosa luolasta on suljettu vierailijoilta. Luolassa asuu muun muassa lepakkoja. Luolasta on löydetty merkkejä ihmisten toiminnasta neoliittiselta ja varhaiselta minolaiselta kaudelta. Luolaa on lisäksi käytetty muun muassa piilopaikkana osmaneita vastaan. Kerran Sfakiásta kotoisin ollut Sfentónis-niminen sissi oli piiloutunut luolaan ja valmisti lihaa luolansuulla. Eräs nuori mies näki Sfentóniksen ja meni lähemmäksi kysymään, josko saisi lihaa. Sfentónis kuitenkin tappoi miehen joko kiukuissaan tai sen vuoksi, että pelkäsi miehen paljastavan hänen piilonsa.\n\nZonianán kylästä 5–6 kilometriä Idavuorelle päin sijaitsee Nisí-niminen (, saari) paikka. Nisí oli aikaisemmin ”saari”, sillä lännessä se rajoittui Oáxis-jokeen, etelässä pieneen sivujokeen sekä idässä ja pohjoisessa Roussa-järveen, joka nykyisin on kuivanut. Nisíltä on löydetty saviruukunkappaleita, ja siellä on mitáton rauniot. Mitátoa on käytetty levähdyspaikkana ja siellä on valmistettu juustoa. Nisín eteläpuolisen sivujoen läheisyydestä on löydetty kirvestä muistuttava työkalu.\n\nZonianássa, Angouridianán tuntumassa, sijaitsee Makariá-niminen paikka, joka legendan mukaan oli antiikinaikainen kaupunki. Makariásta on löydetty hautoja sekä siellä on säilynyt savesta ja kivestä rakennettua muuria. Makariásta on löydetty myös puoliksi tuhoutuneita viinipuristimia sekä ruukkuja.\n\nLähteet\n\nAiheesta muualla \n\n41.585 Kreikka\nKreetan entiset kunnat\nKreetan kylät\nMylopótamos"}
{"id": "440832", "url": "https://fi.wikipedia.org/wiki/Maurice%20Herzog", "title": "Maurice Herzog", "text": "Maurice Herzog (15. tammikuuta 1919 Lyon – 13. joulukuuta 2012 Neuilly-sur-Seine) oli ranskalainen vuorikiipeilijä ja poliitikko.\n\nHerzogista tuli 3. kesäkuuta 1950 yhdessä Louis Lachenalin kanssa ensimmäinen yli 8 000 metrin korkuisen vuoren valloittanut henkilö. Kyseisenä päivänä kaksikko saavutti maailman kymmenenneksi korkeimman vuoren, Annapurnan huipun Himalajalla.\n\nHerzog on Annapurnan valloituksellaan yksi merkittävimmistä sodanjälkeisistä vuorikiipeilijöistä. Hän on myös poliitikko: hän toimi Ranskan nuoriso- ja urheiluministerinä vuosina 1958–1963 sekä Chamonix’n pormestarina. Hän kuului vuosina 1970–1995 kansainväliseen olympiakomiteaan.\n\nLähteet \n\nRanskalaiset vuorikiipeilijät\nKansainvälisen olympiakomitean jäsenet\nRanskan ministerit\nVuonna 1919 syntyneet\nVuonna 2012 kuolleet"}
{"id": "558023", "url": "https://fi.wikipedia.org/wiki/Amparo%20Bar%C3%B3", "title": "Amparo Baró", "text": "Amparo Baró San Martín (21. syyskuuta 1937 Barcelona – 29. tammikuuta 2015 Madrid) oli espanjalainen näyttelijä. Hänet tunnetaan muun muassa televisiosarjasta 7 vidas, mutta hän oli tuottelias esiintyjä myös teatterissa ja elokuvissa.\n\nBaró sai urallaan useita palkintoja. Niiden joukossa on yksi Goya-palkinto, joka hänelle myönnettiin vuonna 2007 parhaasta naissivuosasta elokuvassa Siete mesas de billar francés.\n\nLähteet\n\nAiheesta muualla \n \n\nEspanjalaiset näyttelijät\nVuonna 1937 syntyneet\nVuonna 2015 kuolleet"}
{"id": "606722", "url": "https://fi.wikipedia.org/wiki/Norjan%20politiikka", "title": "Norjan politiikka", "text": "Norja on perustuslaillinen monarkia, jonka muodollinen päämies on kuningas. Nykyinen kuningas on Harald V. Poliittista valtaa kuninkaalla ei ole. Ylin valta on parlamentilla eli suurkäräjillä (), johon valitaan 169 edustajaa 19 maakunnasta, sekä pääministerin johtamalla hallituksella. Vuoden 2009 suurkäräjävaalit voitti 64 paikkaa saanut työväenpuolue. Edistyspuolue  sai 41 paikkaa, konservatiivipuolue Høyre 30 paikkaa ja sosialistinen vasemmistopuolue ja keskustapuolue kumpikin 11 paikkaa.\n\nNorja luopui 21. toukokuuta 2012 valtionkirkosta. Muutosta kannattivat sekä Norjan kirkon ylin päätäntäelin kirkolliskokous että suurkäräjien selvä enemmistö. Vain kolme kansanedustajaa vastusti muutosta. Perustuslain muutoksen myötä Norjan hallitus ei enää päätä piispannimityksiä, hallituksessa ei jatkossa ole erityistä kirkkoministeriä, eikä hallituksen ministereiden enemmistön tarvitse enää kuulua kirkkoon.\n\nKuningas ja hallitus\n\nNorja on parlamentaarinen perustuslaillinen monarkia. Vuoden 1814 perustuslain mukaan kuningas valtionpäämiehenä valitsee ministerit hallitukseen, mutta parlamentarismiin siirtymisen jälkeen tulee hallituksella käytännössä olla suurkäräjien enemmistön tuki.\n\nKuninkaalla on perustuslain nojalla varsin laajat hallintaoikeudet: hän on muun muassa Norjan puolustusvoimien ylipäällikkö, mutta käytännössä hänellä ei nykyisin ole poliittista valtaa, vaan hänen toimenkuvansa on pelkästään seremoniallinen.\n\nHallitus () muodostuu pääministeristä ja vähintään seitsemästä muusta kuninkaan nimittämästä ministeristä. Vuodesta 1905 alkaen kuningas on harvoja poikkeuksia lukuun ottamatta nimittänyt pääministerin ehdottaman hallituksen.\n\nSuurkäräjät\n\nVuoteen 2007 saakka suurkäräjät oli lainsäädäntöasioiden kannalta kaksikamarinen niin, että ylähuoneeseen () kuului neljäsosa ja alahuoneeseen () kolme neljäsosaa edustajista. Valtion budjetti ja perustuslain muutokset käsiteltiin kuitenkin yksikamarisessa täysistunnossa. Vuoden 2009 alussa voimaan astuneiden perustuslain muutosten jälkeen lainsäädäntötyö tapahtuu yksikamarisesti.\n\nVuoden 2017 suurkäräjävaaleissa vähemmistöhallituspohja sai parlamenttivaaleissa äänestäjien kannatuksen, vaikka Høyre menetti hieman kannatusta. Tukipuolueineen se saa 88 paikalla enemmistön suurkäräjien 169 paikasta. Työväenpuolue tukipuolueineen saa 81 paikkaa.\n\nTuomioistuimet\n\nNorjan korkeimpaan oikeuteen () kuuluu 18 vakituista tuomaria sekä presidentti (), erityinen Kjæremålsutvalg, kuusi hovioikeutta (), käräjäoikeudet () sekä siviilijuttuja käsittelevät forliksrådit. Lisäksi on olemassa työtuomioistuin sekä joukko erityistuomioistuimia.\n\nNorjassa on myös erityinen valtionoikeus (), joka käsittelee suurkäräjien, hallituksen ja korkeimman oikeuden virkarikoksia, mutta sitä ei ole asetettu vuoden 1927 jälkeen.\n\nAsevoimat\n\nNorjan puolustusvoimat muodostuvat maavoimista (), laivastosta () ja ilmavoimista () sekä kodinturvajoukoista (). 18–44-vuotiaat miehet ovat asevelvollisia, varusmiespalvelus kestää periaatteessa 12 kuukautta, mutta lyhennetään usein kuuteen tai yhdeksään. Norja on kuulunut Natoon vuodesta 1949. Kevääseen 2008 asti se valvoi Naton puolesta Itämeren ilmatilaa F-16-hävittäjillään, mutta nykyisin sen aktiivisin panos on 550 sotilaan joukko Naton Afganistanin operaatiossa.\n\nVuonna 2016 Norjassa myös naiset tulivat asevelvollisiksi siten, että kutsunnat koskevat kaikkia 19-vuotiaita sukupuolesta riippumatta ja noin joka kuudes sitten valitaan palvelukseen. Käytännössä halukkaita on ollut enemmän kuin on voitu ottaa palvelukseen.\n\nLähteet\n\nAiheesta muualla"}
{"id": "873889", "url": "https://fi.wikipedia.org/wiki/Kit%C5%A1menga", "title": "Kitšmenga", "text": "Kitšmenga (, myös Ки́чменьга) on Vienanjoen vesistöön kuuluvan Jugin sivujoki Vologdan alueella Venäjällä. Sen pituus on 208 kilometriä, valuma-alueen laajuus 2 330 neliökilometriä ja keskimääräinen virtaus 20 kilometrin päässä joen suusta 18,8 kuutiometriä sekunnissa.\n\nJoki virtaa kiemurrelleen leveässä laaksossa Pohjois-Venäjän selänteen pohjoisreunalla. Se jäätyy loka-marraskuun vaihteessa ja vapautuu jäistä huhti-toukokuussa. Kitšmengan suussa sijaitsee Kitšmengski Gorodokin piirikeskus.\n\nLähteet\n\nVienanjoen vesistö\nVologdan alueen joet"}
{"id": "710102", "url": "https://fi.wikipedia.org/wiki/Sally%20Pearson", "title": "Sally Pearson", "text": "Sally Pearson (o.s. McLellan, s. 19. syyskuuta 1986 Sydney) on uransa jo lopettanut australialainen yleisurheilija ja olympiavoittaja, jonka päälaji oli 100 metrin aitajuoksu.\n\nPearson voitti vuonna 2003 alle 18-vuotiaiden MM-kisoissa kultaa 100 metrin aitajuoksussa ja sijoittui 200 metrillä viidenneksi sekä juoksi Australian viestijoukkueessa, joka hylättiin alkuerissä. Pariisin MM-kilpailuissa hän oli myös mukana viestijoukkueessa, joka jäi alkueriin. Vuonna 2004 hän sijoittui alle 20-vuotiaiden MM-kilpailuissa pronssille 100 metrillä ja neljänneksi 100 metrin aitajuoksussa sekä viidenneksi 4×100 metrin viestissä.\n\nPearson sai Melbournen Kansainyhteisön kisoissa 2006 pronssia 4×100 metrin viestissä, sijoittui seitsemänneksi 100 metrillä ja kaatui 100 metrin aitajuoksun loppukilpailussa. Osakan MM-kilpailuissa 2007 hän selviytyi sekä 100 metrillä että 100 metrin aitajuoksussa välieriin. Pikaviestissä Australian joukkue jäi alkueriin. Pekingin olympialaisissa 2008 Pearson juoksi 100 metrin aitajuoksussa hopealle. Berliinin MM-kilpailuissa 2009 hän sijoittui viidenneksi. \n\nPearson voitti maanosien cupissa 100 metrin aitajuoksun 2010. Saman vuoden Delhin Kansainyhteisön kisoissa hän sai kultaa 100 metrin aitajuoksussa ajalla 12,67. Hän voitti alun perin myös 100 metrin juoksun, mutta hylättiin englantilaisten tekemän protestin jälkeen varaslähdön takia. Daegun MM-kilpailuissa 2011 Pearson juoksi välierissä uuden Oseanian ennätyksen ja kautta aikain viidenneksi parhaan ajan 12,36. Samana päivänä loppukilpailussa hän paransi aikaansa toistamiseen voitettuaan maailmanmestaruuden kautta aikain neljänneksi parhaalla ajalla 12,28. Istanbulin sisäratojen MM-kilpailuissa 2012 hän voitti maailmanmestaruuden ajalla 7,73. Samana vuonna hän voitti Lontoon olympialaisissa kultaa olympiaennätyksellä 12,35.\n\nMoskovan MM-kilpailuissa 2013 Pearson sijoittui 100 metrin aitajuoksussa hopealle ajalla 12,50. Sopotin MM-hallikilpailuissa 2014 hän sai hopeaa 60 metrin aitajuoksussa ajalla 7,85. Hän voitti 100 metrin aitajuoksun Glasgow'n Kansainyhteisön kisoissa 2014 ajalla 12,67. Pearson ei osallistunut Pekingin MM-kilpailuihin 2015 ja Rion olympialaisiin 2016 loukkaantumisten takia. Hän voitti 100 metrin aitajuoksun maailmanmestaruuden Lontoossa 2017 ajalla 12,59. Birminghamin MM-hallikilpailuissa 2018 hän karsiutui 60 metrin aitojen välierissä.\n\nPearson pitää hallussaan 100 metrin aitajuoksun Oseanian ennätystä 12,28 s. Hän on voittanut Australian-mestaruuden 100 metrillä vuosina 2005–2007, 2009, 2011 ja 2014, 200 metrillä vuonna 2011 sekä 100 metrin aitajuoksussa vuosina 2005–2007, 2009, 2011, 2014–2015 ja 2017–2018.\n\nSally McLellan avioitui vuonna 2010 Kieran Pearsonin kanssa ja vaihtoi sukunimekseen Pearson. Elokuussa 2019 hän ilmoitti lopettavansa uransa vammojen takia.\n\nEnnätykset \n100 metrin aitajuoksu\n 12,92 (11.3.2007 Brisbane) – Oseanian ja Australian ennätys\n 12,71 (5.5.2007 Osaka) – Oseanian ja Australian ennätys\n 12,58 (16.7.2008 Luzern) – Oseanian ja Australian ennätys\n 12,53 (29.7.2008 Monaco) – Oseanian ja Australian ennätys \n 12,50 (28.7.2009 Monaco) – Oseanian ja Australian ennätys \n 12,48 (10.7.2011 Birmingham) – Oseanian ja Australian ennätys\n 12,36 (3.9.2011 Daegu) – Oseanian ja Australian ennätys\n 12,28 (3.9.2011 Daegu) – Oseanian ja Australian ennätys\n\nHenkilökohtaiset ennätykset \nUlkoradat\n 100 m: 11,14 (2007)\n 200 m: 22,97 (2015)\n 100 m aj: 12,28 (2011)\n\nSisäradat\n 60 m: 7,30 (2009)\n 60 m aj: 7,73 (2012)\n\nLähteet \n \n Sally Pearson Australian yleisurheiluliiton sivuilla\n\nViitteet\n\nAiheesta muualla \n\nAustralialaiset pika-aitajuoksijat\nAustralialaiset pikajuoksijat\nAustralialaiset olympiavoittajat\nVuonna 1986 syntyneet\nElävät henkilöt"}
{"id": "99358", "url": "https://fi.wikipedia.org/wiki/Virtuaali-identiteetti", "title": "Virtuaali-identiteetti", "text": "Virtuaali-identiteetti, verkkoidentiteetti tai online-identiteetti on käsitys, jonka ihminen antaa henkilöllisyydestään verkkoyhteisössä. Virtuaali-identiteetti muodostuu monista asioista, joista nimi tai nimimerkki on tavallisin. Osa ihmisistä käyttää oikeata nimeään myös verkossa, kun taas toiset käyttävät nimimerkkinä pseudonyymiä, eli eräänlaista salanimeä. Joissakin yhteyksissä, kuten esimerkiksi keskustelualueilla, pikaviestikeskusteluissa, MUD:ssa, MMOG:ssa ja monissa muissa verkkopeleissä on mahdollista kuvata itseään ja identiteettiään pienellä kuvalla, avatarilla. Myös kaikki tieto mitä henkilö itsestään antaa ulospäin, esimerkiksi keskusteluissa, muovaa hänen identiteettiään ja mainettaan verkkoyhteisössä. Toiminnasta syntyy henkilöbrändi.\n\nInternetissä on mahdollista luoda eri virtuaali-identiteetit eri palveluihin. Virtuaali-identiteetti voidaan luoda niin, että henkilökohtaisilla piirteillä ei ole yhteyttä henkilön piirteisiin reaalimaailmassa. Eri palveluissa voidaan olla läsnä eri virtuaali-identiteetein. Käyttäjän online-identiteetti voidaan edellyttää tunnistettavan täysin luotettavasti tai osittain esimerkiksi kutsumanimellä. Virtuaali-identiteetti voi olla myös tunnistamaton eli anonyymi. Virtuaali-identiteetti voi rohkaista harkitsemattomaan käyttäytymiseen. Toisena henkilönä esiintymistä kutsutaan identiteettivarkaudeksi.\n\nVirtuaali-identiteetti ei ole pelkästään tiedot henkilön attribuuteista (nimi, ikä ammatti, sukupuoli jne.), vaan siihen kuuluu myös henkilön persoona virtuaaliyhteisöissä (foorumit, IRC yms.). Tällaisen virtuaaliyhteisön jäsenet muodostavat identiteettiään julkisten tai yksityisten viestiensä kautta, joista muille yhteisön jäsenille syntyy käsitys toistensa ajattelumalleista. Tämän seurauksena yhteisön jäsenet pystyvät ennustamaan muiden yhteisön jäsenten suhtautumista eri puheenaiheisiin ja lähetettyihin viesteihin. Virtuaali-identiteetin tunnistamisen seurauksena virtuaaliyhteisöön voi muodostua myös eräänlaisia kaveripiirejä, joissa ymmärretään toisia paremmin ja joiden mielipiteet merkitsevät enemmän.\n\nVirtuaali-identiteetin käytössä tulisi olla eettinen. Teknisesti tähän on pyritty muun muassa erilaisilla allekirjoituksen varmentavilla tekniikoilla. Ohjelmistot eivät kuitenkaan pysty ratkaisemaan kaikki esiintyviä ongelmia. Useat erilaiset virtuaali-henkilöllisyydet aiheuttavat käyttäjälle vaikeuksia,  muun muassa eri palvelujen käyttäjätunnusten ja salasanojen muistaminen on hankalaa. Virtuaalimaailman pelihahmon online-roolissa eläminen voi johtaa siihen, että reaalimaailman sääntöjen noudattaminen ja tavallisen arjen eläminen vaikeutuu. Tätä  ongelmaa kasvattaa se, jos pelihahmo eroaa erittäin paljon arki-identiteetistä.\n\nKatso myös \n Henkilöbrändi\n Sosiaalinen media\n\nLähteet \n Blanchard A.L. & M. Lynne M. 2004. The Experienced “Sense” of a Virtual Community: Characteristics and Processes\n Kangas, P., Toivonen, S. & Bäck, A. (toim.) 2007. \"Ads by  Google\" and other social media business models. VTT Helsinki: Edita Prima Oy.\n\nViitteet\n\nVirtuaaliyhteisöt"}
{"id": "1632105", "url": "https://fi.wikipedia.org/wiki/Futsal-Liigan%20kausi%202011%E2%80%932012", "title": "Futsal-Liigan kausi 2011–2012", "text": "Futsal-liigan kausi 2011–2012 oli suomalaisen futsalin pääsarjatason 14. kausi. Futsal-liigassa pelattiin 12 osallistuvan joukkueen kesken kaksinkertainen runkosarja, jonka kahdeksan parasta joukkuetta jatkoivat pudotuspeleihin. Futsal-liigan mestaruuden kaudella 2011–2012 voitti puolustava mestari Ilves FS, joka kukisti finaalisarjassa  jyväskyläläisen Kampuksen Dynamon otteluvoiton 3–1. Mestaruus oli Ilveksen toinen perättäinen ja seurahistorian kuudes.\n\nRunkosarjassa viimeiseksi jääneet joukkueet ACE ja Sääksjärven Loiske ja Porin Palloilijat putosivat kaikki kauden päätteeksi Futsal-Ykköseen.\n\nRunkosarja\n\nLähteet \n\nSuomen futsalsarjat\nVuoden 2011 urheilu\nVuoden 2012 urheilu"}
{"id": "468139", "url": "https://fi.wikipedia.org/wiki/Vol%C5%BEsk", "title": "Volžsk", "text": "Volžsk (, ) on kaupunki, tasavallan alainen kaupunkipiiri ja samalla Volžskin piirin keskus Marin tasavallassa Venäjällä.\n\nKaupungin asukasluku oli Venäjän vuoden 2010 väestönlaskennan mukaan 55 659 ja ympäröivän Volžskin piirin 23 940.\n\nKaupunki sijaitsee noin 100 km pääkaupunki Joškar-Olasta Volgan varrella Kuibyševin tekojärven vasemmalla rannalla. Kaupungissa on rautatieasema ja sieltä on hyvät maantieyhteydet. Miljoonakaupunki Kazan sijaitsee vajaan 50 kilometrin päässä idässä.\n\nPaikkakunta tunnetaan 1500- ja 1600-luvulta nimellä Lopatin tai Lopatino. Siitä tuli kaupunki 1940 nykyisellä nimellä.\n\nLähteet\n\nAiheesta muualla\n\nMarin tasavallan kaupungit\nMari Elin piirit"}
{"id": "574971", "url": "https://fi.wikipedia.org/wiki/Reijo%20Hirvel%C3%A4", "title": "Reijo Hirvelä", "text": "Reijo Hirvelä (s. 1943) on suomalainen iskelmä- ja jazzlaulaja. Hän aloitti uransa 1960-luvun alussa kotikaupungissaan Vaasassa, johon hän oli perustamassa jazzklubi Bohemiaa. Myöhemmin hän perusti Roy Rabben kanssa yhtyeen nimeltä a la Agents. Yhtyeen debyyttialbumilla bassoa soitti Heikki Laurila ja rumpuja Erkki Valaste. \n\nMyöhemmin Hirvelä on asunut ulkomailla, muun muassa Espanjassa ja New Yorkissa. \n\nHirvelä on esiintynyt myös muutamissa elokuvissa ja televisiosarjoissa, kuten muun muassa viihdesarjassa ÄWPK – Älywapaa palokunta.\n\nDiskografia\n Guantanamera / San Antonion ruusu (1966) \n Reijo Hirvelä (1984)\n Hyvästi ennen aamua -elokuvan musiikkikooste (Bang Trax BANGL112 lp 1989)\n\nLähteet \n\nSuomalaiset jazzlaulajat\nSuomalaiset iskelmälaulajat\nVuonna 1943 syntyneet\nElävät henkilöt"}
{"id": "825449", "url": "https://fi.wikipedia.org/wiki/Pierre%20de%20Manchicourt", "title": "Pierre de Manchicourt", "text": "Pierre de Manchicourt (n. 1510 Béthune, Pas-de-Calais – 5. lokakuuta 1564 Madrid, Espanja) oli ranskalais-flaamilainen säveltäjä. Hän toimi mahdollisesti vuodesta 1525 kuoropoikana Arrasin tuomiokirkossa. Myöhemmin hän työskenteli tuomiokirkoissa Toursissa ja Tournaissa. Vuonna 1556 hän palasi Arrasiin. Vuodesta 1559 hän johti Madridissa ainakin Filip II:n flaamilaista kappelia, mahdollisesti myös hänen espanjalaista kappeliaan.\n\nPierre de Manchicourt’n tuotantoon kuuluu muun muassa noin kaksikymmentä messua, yli kuusikymmentä motettia ja yli viisikymmentä chansonia.\n\nLähteet\n\nAiheesta muualla \n \n\nRanskalaiset säveltäjät\nRenessanssisäveltäjät\n1500-luvulla syntyneet\nVuonna 1564 kuolleet"}
{"id": "564157", "url": "https://fi.wikipedia.org/wiki/Ahmad%20Fathi", "title": "Ahmad Fathi", "text": "Ahmad Fathi on Jemenin tunnetuimpia muusikoita. Hän laulaa, säveltää ja soittaa ud-luuttua.\n\n1950-luvulla Al Hudaydahissa syntynyt Fathi on sittemmin muuttanut Egyptin pääkaupunkiin Kairoon. Hänellä on kuitenkin yhä läheiset siteet jemeniläiseen synnyinkaupunkiinsa, jossa hän vierailee vuosittain. \n\nFathi on julkaissut lukuisia albumeita, joista varhaisimman ollessaan 14-vuotias.\n\nLähteet \n\nJemeniläiset muusikot\nUdinsoittajat"}
{"id": "750972", "url": "https://fi.wikipedia.org/wiki/Suomihiphoppia", "title": "Suomihiphoppia", "text": "Suomihiphoppia on Warnerin vuodesta 2003 lähtien julkaistun kokoelmalevysarjan nimi. Levyt sisältävät nimensä mukaisesti suomalaista Hip hop/rap-musiikkia. Levyillä on myös kuultu artistien ennen julkaisemattomia kappaleita.\n\nKokoelmat\n\nSuomihiphoppia Vol. 1 (2003)\nSuomihiphoppia Vol. 2 (2003)\nSuomihiphoppia Vol. 3 (2004)\nSuomihiphoppia Vol. 4 (2004)\nSuomihiphoppia Vol. 5 (2008)\nSuomihiphoppia Vol. 6 (2009)\n\nKokoelmalevysarjat\nHip hop -musiikki"}
{"id": "539790", "url": "https://fi.wikipedia.org/wiki/Jake%20Zyrus", "title": "Jake Zyrus", "text": "Jake Zyrus (alk. Charmaine Clarice Relucio Pempengco, s. 10. toukokuuta 1992 Cabuyao, Filippiinit), tunnettiin ennen taiteilijanimellä Charice, on filippiiniläinen laulaja ja näyttelijä. Hän nousi teinisensaatioksi YouTube-videopalvelun kautta ja on sen jälkeen julkaissut kuusi studioalbumia.\n\nLaulamisen alkutaipaleet ja ura \n\nPempengco aloitti laulamisen neljävuotiaana ja alkoi esiintyä kilpailuissa seitsemänvuotiaana. Ollessaan 13-vuotias hän osallistui Little Big Star -laulukilpailuun ja sijoittui kolmanneksi. Kansainvälistä huomiota hän sai kuitenkin YouTuben kautta. Charice esiintyi sittemmin muun muassa The Ellen DeGeneres Show’ssa ja lauloi lukuisissa tapahtumissa sekä Filippiineillä että ulkomailla. Hänen debyyttialbuminsa oli vuonna 2009 julkaistu My Inspiration, joka myi kultaa Filippiineillä.\n\nVuosina 2010–2011 Zyrusilla (tuolloin Charice) oli Sunshine Corazonin rooli televisiosarjassa Glee. Vuonna 2012 hän esiintyi Sony Picturesin elokuvassa Here Comes the Boom.\n\nPerhe ja yksityiselämä  \n\nZyrusin kasvatti hänen yksinhuoltajaäitinsä Raquel. Hänen isänsä Ricky Pempengco murhattiin ruokakaupassa Filippiinien Lagunassa vuonna 2011.\n\nKesäkuussa 2013 Pempengco kertoi Boy Abundan haastattelussa olevansa lesbo. Toisessa haastattelussa hän kertoi tienneensä seksuaalisesta suuntautumisestaan jo viisivuotiaana. Zyrus seurusteli filippiiniläisen Alyssa Quijanon kanssa, joka on myös laulaja. Pari erosi huhtikuussa 2017.\n\nKesällä 2017 Pempengco kertoi olevansa transsukupuolinen ja paljasti käyttävänsä nykyään nimeä Jake Zyrus sekä julkisuudessa että siviilissä. Hän kertoi myös poistattaneensa rintansa ja aloittaneensa testosteronihoidot.\n\nLähteet \n\nFilippiiniläiset laulajat\nFilippiiniläiset näyttelijät\nTubettajat\nVuonna 1992 syntyneet\nElävät henkilöt"}
{"id": "46878", "url": "https://fi.wikipedia.org/wiki/Chicxulubin%20kraatteri", "title": "Chicxulubin kraatteri", "text": "Chicxulubin kraatteri on Mesoamerikassa Etelä-Meksikossa Jukatanin niemimaalla oleva nyt jo maaperään hautautunut suuri impaktissa syntynyt törmäyskraatteri. Törmäys tapahtui 66 miljoonaa vuotta sitten. Alkuperäinen kraatteri oli läpimitaltaan noin 100 kilometriä ja syvyydeltään 10 kilometriä. Sittemmin se on laajentunut ja madaltunut, nyt sen halkaisija on noin 200 kilometriä.\n\nKraatterin synnyttänyt asteroidi oli laskelmien mukaan läpimitaltaan 12–15 kilometriä, ja sen nopeus osumahetkellä 20 km/s. Kraatterin synnyttäneen törmäyksen ajatellaan nykyään laajalti olevan syynä dinosaurusten joukkotuhoon. Törmäyksen ja joukkotuhon yhteyttä on joskus epäilty, ja vaihtoehdoksi dinosaurusten häviämiseen on tarjottu esimerkiksi Deccanin laavapurkauksia Intiassa, mutta ne kestivät kauan, ja massatuho oli äkillinen.\n\nAsteroidi synnytti törmätessään maanjäristyksiä, tulipaloja, maanvyöryjä ja tsunameita. Ilmakehään joutuneet materiaalit pimensivät taivaan pitkäksi aikaa. Lisäksi ilmaan nousi vesihöyryä ja rikkiyhdisteitä, joista syntyi pimentäviä pienhiukkasia ja happamia sateita. Vastaavan kokoisia asteroiditörmäyksiä tapahtuu maapallolla ehkä kerran sadassa miljoonassa vuodessa.\n\nKatso myös \n K/T-raja\n Liitukauden joukkosukupuutto\n\nLähteet\n\nAiheesta muualla \n\n \n \n \n \n \n \n\nMeksikon maantiede\nHistoriallinen geologia\nKraatterit"}
{"id": "11048", "url": "https://fi.wikipedia.org/wiki/Substantiivi", "title": "Substantiivi", "text": "Substantiivit eli nimisanat ovat yksi sanaluokista. Substantiivi ilmaisee asiaa tai esinettä ja suomessa sitä taivutetaan sijamuodoissa, luvuissa ja omistusliitteitä liittämällä, minkä lisäksi voidaan lisätä liitepartikkeleita. Suomessa substantiivi kuuluu nomineihin. Muissa kielissä substantiivia voidaan taivuttaa myös esimerkiksi suvussa eli genuksessa. Esimerkiksi saksassa jokaisella substantiivilla on suku ja sen mukainen artikkeli, jota taivuttamalla ilmaistaan sanan sijamuoto. Saksassa nämä artikkelit ovat yksikössä der (maskuliini), das (neutri) ja die (feminiini) sekä monikossa pelkkä die. Joissain kielissä substantiiveihin voidaan myös liittää verbien taivutuspäätteitä.\n\nSubstantiivit jaetaan yleisnimiin (appellatiivit) ja erisnimiin (proprit). Erisnimi viittaa yksilöityyn henkilöön, olioon, asiaan tai esineeseen. Yleisnimi puolestaan viittaa henkilöihin, olioihin, asioihin tai esineisiin lajinsa edustajana.  Yleisnimi siis luokittelee, esimerkiksi vuoristo, kun taas erisnimi yksilöi, esimerkiksi Kalliovuoret.\n\nYleisnimet voidaan edelleen jakaa laskettaviin ja ei-laskettaviin. Laskettavat yleisnimet viittaavat yksilöihin tai yksittäisiin asioihin/esineisiin, kun taas ei-laskettavat viittaavat yleensä aineisiin tai abstraktioihin, joita ei voi laskea. Laskettavia substantiiveja on esimerkiksi koira, joiden lukumäärä voidaan todeta. Ei-laskettaviin aine- ja abstraktisanoihin kuuluvat esimerkiksi maito  tai  matematiikka.\n\nKatso myös \nSubstantiivitauti\n\nLähteet\n\nViitteet \n\nSanaluokat\nSeulonnan keskeiset artikkelit"}
{"id": "194584", "url": "https://fi.wikipedia.org/wiki/Pyh%C3%A4%20Sebastianus", "title": "Pyhä Sebastianus", "text": "Pyhä Sebastianus tai Pyhä Sebastian (k. noin 288 jaa.) eli legendan mukaan 200-luvulla Roomassa. Hän oli kristitty keisarillisen henkivartioston upseeri, jonka kerrotaan salassa käännyttäneen monia ihmisiä kristityiksi. Sebastianus jäi kiinni uskostaan, jolloin keisari Diocletianus määräsi hänet surmattavaksi nuolin. Hän selvisi teloituksesta hengissä ja leski Irene hoiti hänet terveeksi, mutta myöhemmin Sebastianus tuomittiin uudelleen ja nuijittiin hengiltä. Hänet haudattiin Rooman katakombeihin ja haudan päälle rakennettiin kirkko nimeltä San Sebastiano fuori le mura (tai San Sebastiano ad catacumbas).\n\nKeskiajalle asti Sebastianusta pidettiin ruttotautisten parantajana ja jousiampujien suojelijana, mutta renessanssiaikana häntä alettiin pitää mieluummin marttyyrina. Sebastianusta pidetään myös äkäisten lasten pyhimyksenä.\n\nLähteet\n\nAiheesta muualla \n\nPyhimykset\nKristityt marttyyrit"}
{"id": "160284", "url": "https://fi.wikipedia.org/wiki/24%20kapriisia", "title": "24 kapriisia", "text": "24 kapriisia on Niccolò Paganinin säveltämä kokoelma, jota pidetään vaikeimpana sooloviululle tehdyistä. Teos on Paganinin luettelossa Op. 1. Kokoelmassa on selvästi vaikutteita Pietro Locatellin teoksesta ”L’Arte del violino, op. 3”. 24 kapriisia on sävelletty noin vuonna 1817. Monet säveltäjät ovat tehneet erilaisia sovituksia muun muassa kapriisista 24. Kuuluisimpia lienevät Brahmsin ”Paganini-variaatiot”, joissa Brahms on varioinut (muunnellut) Paganinin teemaa kapriisista 24, sekä Rahmaninovin rapsodia pianolle ja orkesterille saman kapriisin pohjalta. Franz Liszt on säveltänyt kapriisien pohjalta sarjan konserttietydejä, Études d’exécution transcendante d’aprés Paganini.\n\nKapriisikokoelma sisältää erittäin olennaisia asioita viulutekniikan osalta ja näitä kappaleita voidaan hyvin verrata etydeihin. Viulunsoittotekniikan historiassa teos on yhtä merkittävä kuin Chopinin etydit pianonsoiton tekniikkaa ajatellen. Kapriisit sisältävät runsaasti legatoa, staccatoita, spiccatoa, tremoloita, harmoniaa, trillejä, arpeggioita, asteikkoja, intervalleja ja vasemman käden pizzicatoja.\n\nRakenne\nTeoksessa on 24 osaa, jotka ovat:\n E-duuri\n h-molli\n e-molli\n c-molli\n a-molli\n g-molli\n a-molli\n Es-duuri\n E-duuri\n g-molli\n C-duuri\n As-duuri\n B-duuri\n Es-duuri\n e-molli\n g-molli\n Es-duuri\n C-duuri\n Es-duuri\n D-duuri\n A-duuri\n F-duuri\n Es-duuri\n a-molli\n\nSarja alkaa ytimekkäällä kapriisilla, E-duuri, jossa teknisenä vaikeutena on arpeggio ja se, miten teema saadaan pidetyksi kasassa korostamalla ylä-ääntä.\n\nKapriisissa 2, h-molli, ongelma on päinvastainen. Siinä tarkoitus on korostaa alaspäin liikkuvaa ääntä sekä soittaa ylä-ääni mahdollisimman huomaamattomasti.\n\nSeuraavassa kapriisissa, e-molli, on vaikeutena fyysisestikin lähes mahdoton oktaavi; jousitekniikan on oltava kunnossa, jos tämän kapriisin mielii soittaa.\n\nSeuraava, eli c-mollikapriisi, on harmoninen, jossa liikutaan intervalleissa.\n\nKapriisi numero 5 on keskittynyt nopeisiin murtosointuihin, vaikka tunnelma on rauhallinen. Siinä mennään kovaa ja korkealta.\n\nKapriisi 6 on kokoelman ainoa kapriisi, jossa keskitytään tremoloon. Teema pitää saada silti hyvin esiin.\n\nKapriisissa 7 on myös aiheena oktaavi. Erityisen vaikeaksi sen tekee \"nyyhkiminen\" ylärekisterissä.\n\nSeuraavankin kapriisin alku on oktaaveissa, mutta varsinainen teema on nopea ja ennen kaikkea moniääninen. Viulistin pitää samalla soittaa melodiaa ja säestää itseään.\n\nYhdeksännessä kapriisissa mennään E-duuri-teemassa, joka rakentuu intervalleista. Sivuteema on myrskyisä ja epätoivoinen. Koko kappaleessa on selvästikin pyritty matkimaan huilujen ja torvien ääntä. \n\nNumero kymmenen sisältää paljon erilaisia ornamentteja, joiden soittaminen vaatii huikeaa sorminäppäryyttä.\n\nYhdessätoista on sama asia kuin seitsemässä, sivuteemassa soittajan pitää säestää itseään.\nNumerot 12 ja 13 keskittyvät kromatiikkaan. Kahdessatoista se tapahtuu tremolon tapaan ja kolmessatoista imelillä intervalleilla.\n\nNumero 14 on jopa melkein alkusoitonomainen pisteellisellä rytmillään. Siihen viittaa myös marssityylinen teema.\n\nNumero 15:n alku on oktaaveissa, mutta varsinainen teema on nopea, joka koostuu neljän sävelen ryhmistä; korko pitäisi saada ykköselle.\n\nKapriisissa 16 keskitytään nopeisiin juoksutuksiin.\n\nSama asia on kapriisissa 17; siinä nopeat kahdeksasosat lannistavat soittajaa.\n\nSeuraavana vuorossa on ylväs C-duurikapriisi, joka on myös alkusoitonomainen. Sivuteema koostuu erittäin nopeista tersseistä.\n\nKapriisissa no. 19 pääteema on nopea, Es-duurissa, ja sisältää ornamentteja. Sivuteema on myrskyisä c-mollivuodatus.\n\n20:ssä pitää soittaa melodiaa ja säestää itseään samaan aikaan. Sekin on lähes fyysinen mahdottumuus. Soinnin pitää olla rauhallinen ja jousi ei tahdo millään riittää.\n\n21 on imelä ja koostuu tersseistä. Varsinaista sivuteemaa ei ole.\n\nKapriisissa 22 on samanlainen rakenne kuin suurimmassa osassa muissakin, teema ja sivuteema. Teema on aggressiivinen mutta hieno. Sivuteema on myrskyisä, rinnakkaissävellajissa kuten tyypillistä.\n\nKapriisi 23 on juhlava, siinä jos missä koetellaan soittajan taitoa liikkua oktaaveissa. Tämänkin kapriisin väliosassa liikutaan rinnakkaisessa mollissa, eli tässä tapauksessa c-mollissa.\n\nNro 24 a-molli lienee tunnetuin kaikista kapriiseista. Sen rakenne poikkeaa muista kapriiseista: Siinä on teema ja 12 variaatiota. Se on komea huipennus loisteliaiden kapriisien sarjalle.\n\nLähteet \n\nNiccolò Paganinin teokset\n1810-luvun musiikkiteokset\nSooloviulukappaleet"}
{"id": "381266", "url": "https://fi.wikipedia.org/wiki/Carl%20Robert%20Jakobson", "title": "Carl Robert Jakobson", "text": "Carl Robert Jakobson (julkaisuja myös salanimellä C. R. Linnutaja, 26. heinäkuuta 1841, Tartto – 19. maaliskuuta 1882, Kurgja) oli virolaisen kansallisen liikkeen radikaalin haaran johtohahmo ja toimittaja. Hän oli yksi Viron kansallisen heräämisen merkittävimpiä suunnannäyttäjiä. Hänen äänitorvenaan toimi Jakobsonin vuonna 1878 Viljandissa ilmestynyt Sakala. Jakobson erottui jyrkillä mielipiteillään maltillisemmista Johann Voldemar Jannsenista ja Jakob Hurtista, joiden molempien kanssa Jakobson riitaantui. Vuonna 1881 Jakobsonista tuli Eesti Kirjameeste Selts -seuran johtaja, mutta hän kuoli yllättäen vuonna 1882.\n\nElämäkerta\n\nJakobson syntyi 26. heinäkuuta 1841 Tartossa. Koulutukseltaan hän oli kymnaasin saksan kielen ja kirjallisuuden opettaja. Vuonna 1864 Jakobson muutti Pietariin, jossa virolainen liike oli keskittynyt Aleksanteri II:n hovimaalari Johann Kölerin ympärille. Köler ajoi jyrkkää virolaiskansallista aatetta, jonka mukaan virolaisten asemaa tuli parantaa baltiansaksalaisten kustannuksella.\n\nSakala\nJakobson piti Venamuine-seurassa kuuluisaksi tulleet kolme puhettaan ja niistä ensimmäisen vuonna 1868. Puheessaan hän jakoi virolaisten vaiheet kolmeen jaksoon. Ensimmäinen oli virolaisten muinainen itsenäinen kausi, joka päättyi 1200-luvun valloituksiin. Tätä myytin valoa seurasi pimeä kausi, sorto ja orjuus. Aleksanteri I:n valtaannousu merkitsi puolestaan aamunsarastusta ja vapautusta. Puheet ilmestyivät painettuina Pietarissa vuonna 1870. Pietarin virolaiset olivat mielipiteiltään radikaalimpia kuin Viron vaikuttajat. Näinpä he eivät esimerkiksi osallistuneet ensimmäisille virolaisille laulujuhlille Tartossa vuonna 1869, koska Jakobson ja Köler pitivät niitä liian saksalaishenkisinä. Kantojensa takia Jakobsoin ajautui riitoihin esimerkiksi Johann Jannsenin kanssa, jonka perustamassa lehdessä Eesti Postimees Jakobson oli toiminut avustajana vuonna 1865. Riidan takia Jakobson sai porttikiellon Jannsenin lehteen vuonna 1871. 1870-luvun alussa Jakobson palasi Pietarista Viroon, jossa hänen tavoitteenaan oli päästä kansallisen liikkeen johtoon. Niinpä hän opettajan ammatistaan huolimatta osti maatilan ja ryhtyi \"talonpojaksi talonpoikien joukkoon\" ajaen agraarireformia ja perustaen maanviljelys- ja maamiesseuroja. Vuonna 1877 hän sai viimein luvan perustaa Pietarin ajoistaan lähtien vireillä olleen lehtensä, jolloin hän aloitti Sakala-lehden toimittamisen Viljandissa. Lehden ensimmäinen numero ilmestyi 1878. Sakala oli ensimmäinen poliittinen virolainen lehti ja siitä tuli kansallisuusliikkeen radikaalin siiven äänenkantaja, joka ajoi esimerkiksi baltiansaksalaisten poliittisten ja taloudellisten erioikeuksien poistamista. Sakala keräsi nopeasti suuren kansansuosion ja vuonna 1881 sillä oli jo 6 000 tilaajaa esimerkiksi Jansenin 1 500:n verrattuna. Se joutui linjansa takia tosin myös sensuurin kohteeksi ja se lakkautettiin väliaikaisesti vuonna 1879 sosiaalidemokraattisuuden takia. Toiminta jatkui kuitenkin kahdeksan kuukauden kuluttua ja lakkautus vain kasvatti lehden suosiota.\n\nKansallisen liikkeen johto\nYksi virolaisen kansallisen liikkeen suurista hankkeista aikanaan oli niin sanotun Aleksanterin-koulun hanke, jonka rahankeräystä varten perustetun pääkomitean johdossa istui Jakob Hurt. Komitean toimintaan osallistuivat lukuisat kansallisen liikkeen vaikuttajat ja heidän joukossaan Jakobson. Hurt edusti Janssenin tapaan maltillisempaa linjaa ja Jakobson joutui lopulta riitoihin hänenkin kanssaan. Hurt oli toiminut avustajana Sakalassa, mutta vuonna 1878 hän erosi avoimella kirjeellä lehden toiminnasta ja teki myös eron Jakobsonin radikaalimpaan linjaan. Jakobson oli puolestaan valmistellut salaa anomuskirjelmää, joka luovutettiin äskettäin murhatun tšaarin seuraajalle Aleksanteri III:lle vuonna 1881. Kirje noudatteli Jakobsonin Sakala-lehden linjauksia ja kirjelmässä vaadittiin esimerkiksi semstvo-laitoksen ulottamista Itämeren provinsseihin. Lisäksi vaadittiin kahden Itämeren provinssin yhdistämistä kahdeksi kuvernementiksi, joiden rajat vedettäisiin virolaisten ja lättiläisten asuinalueiden mukaan. Hurt oli mukana luovuttamassa anomuskirjelmää Eesti Kirjameeste Selts -seuran ja Aleksanterin-koulun pääkomitean nimissä, mutta hän ei ollut allekirjoittanut kirjettä, joka olisi merkinnyt kirkon aseman heikentymistä kansakoululaitoksessa, Hurt kun oli ammatiltaan pappi. Anomuskirjeen vauhdittamana Jakobson otti elokuussa 1881 haltuunsa Eesti Kirjameeste Selts-seuran ja Hurt erosi ennen johtamastaan seurasta tukijoineen. Jakobson oli valtauksensa myötä nyt kiistaton virolaisen kansallisen liikkeen johtaja, mutta hän kuoli yllättäen 19. maaliskuuta 1882 Kurgjan kylässä.\n\nKuoleman jälkeen\n\nVirolaiskansallinen liike oli ajautunut sekasortoon ja Jakobsonin kuoltua vallasta kamppailivat Hurt ja Köler. Maltillisen ja radikaalin siiven kahinoiden takia esimerkiksi Aleksanterin-koulun hanke vesittyi lopulta, kun asioihin sekaantunut valtiovalta avasi sen venäjänkielisenä kaupunkikouluna. Sakala jaktoi ilmestymistään Jakobsonin kuoleman jälkeen, mutta sen levikki putosi nopeasti. Lehti lakkautettiin vuonna 1906. Jakobsonin vuonna 1998 julkaistu muistomerkki sijaitsee Viljandissa. Carl Robert Jakobsonin maatilamuseo avattiin vuonna 1948 ja se toimii Jakobsonin aikanaan ostamalla tilalla Kurgjan kylässä Põhja-Pärnumaan kunnassa Pärnumaalla.\n\nKatso myös\n Viron kansallinen herääminen\n\nLähteet\n\nViitteet\n\nVirolaiset toimittajat\nVirolaiset poliitikot\nVuonna 1841 syntyneet\nVuonna 1882 kuolleet\nVirolainen nationalismi"}
{"id": "324770", "url": "https://fi.wikipedia.org/wiki/Lemp%C3%A4%C3%A4l%C3%A4n%20Kisa", "title": "Lempäälän Kisa", "text": "Lempäälän Kisa (LeKi) on vuonna 1904 perustettu urheilun yleisseura.  LeKissä toimii seitsemän eri lajijaosta: hiihto, judo, kuntoilu, lentopallo, painonnosto, salibandy ja ultimate&frisbeegolf. Viimeinen jaosto vastaa molemmista liitokiekkoilulajeista.\n\nJääkiekko \n\nLeKin jääkiekkotoiminta eriytyi oman yhdistyksensä Lempäälän Kisa 1955 jääkiekko ry:n alle vuonna 2017. LeKi on pelannut parhaimmillaan miesten Mestiksessä. Joukkue ei saanut enää uusittua lisenssiään, joten se putosi kohtuullisen hyvin pelatun kauden 2018–2019 jälkeen. Seuran kasvatteihin lukeutuu muun muassa maailmanmestari Marko Anttila.\n\nYleisurheilu \n\nYleisurheilussa LeKiä ovat edustaneet muun muassa Ari Pinomäki, Raimo Eskola, Santeri Kuusiniemi, Matias Mustonen ja Markus Kyrölä.\n\nVuonna 2014 seuran yleisurheilujaosto erikoistui omaksi seurakseen Lempäälän Kisa Yleisurheilu.\n\nKirjallisuutta \n Juha Raunio: Lempäälän Kisa. Sata vuotta samalla radalla. 2004. ISBN 952-91-7540-X\n Antero Korhonen: Lempäälän Kisa. Sata vuotta suksilla. Hämeen Kirjapaino Oy, 2017. ISBN 978-952-93-9750-1\n\nLähteet \n Historia Lempäälän Kisa ry\n\nViitteet\n\nAiheesta muualla \n LeKin viralliset kotisivut"}
{"id": "1383078", "url": "https://fi.wikipedia.org/wiki/Tarina%20urheudesta", "title": "Tarina urheudesta", "text": "Tarina urheudesta () on suoraan videolle julkaistu brittiläinen animaatioelokuva vuodelta 2014, joka perustuu televisiosarjaan Tuomas Veturi. Elokuvan tietokoneanimaation on tehnyt Arc productions.\n\nAlkuperäiset äänet\n\nSuomenkieliset ääninäyttelijät\n\nLähde \n\nTuomas Veturi -elokuvat\nVuoden 2014 brittiläiset elokuvat\nSuoraan videolle julkaistut elokuvat"}
{"id": "946193", "url": "https://fi.wikipedia.org/wiki/Jere%20Laaksonen", "title": "Jere Laaksonen", "text": "Jere Laaksonen (s. 28. helmikuuta 1991 Eurajoki) on suomalainen jääkiekkoilija, joka pelaa Saksan kolmanneksi korkeimmalla sarjatasolla Oberliga-joukkue EV Lindaussa. Suhteellisen pienikokoinen Laaksonen on pelipaikaltaan keskushyökkääjä.\n\nUra\n\nSeuraura \nLaaksonen on Eurajoen Lätkän kasvatti. Hän pelasi myöhemmät uniorivuotensa kuitenkin Rauman Lukossa. Kaudella 2005–2006 Laaksonen kuului vuoden \"alaikäisenä\" seuran C-nuorten kapteenistoon. Hän voitti C-nuorten SM-sarjassa Lukon sisäisen piste-, maali- ja syöttöpörssin tehoilla 7+11=18. Kaudella 2006–2007 Laaksonen oli seuran B-nuorten paras maalintekijä 14 osumallaan. Kauden 2008–2009 hän voitti A-nuorten SM-pronssia. Kaudella 2009–2010 Laaksonen pelasi Lukon A-nuorten ohella myös ensimmäiset pelinsä pelattuaan kaksi Mestis-ottelua alle 20-vuotiaiden maajoukkueessa tehden yhden syöttöpisteen.\n\nElokuussa 2010 Lukko lainasi Laaksosen ja Jesse Virtasen Mestis-joukkue KooKoohon lähtökohtaisesti joulutaukoon kestävällä sopimuksella. He ja Charles Bertrand palasivat kuitenkin jo saman kuun lopulla Lukon A-nuoriin, sillä heidän katsottiin saavan isomman roolin sieltä. Sittemmin myös Lukko ja KooKoo purkivat yhteistyösopimuksensa syyskuussa 2010. Sama kolmikko siirtyi lokakuussa lainalle Kajaanin Hokkiin, jossa he viettivät suurimman osan kaudestaan. He siirtyivät joukkueeseen lähtökohtaisesti 18. joulukuuta asti ulottuvilla toistaiseksi voimassa olleilla sopimuksilla. Laaksonen ja Bertrand piipahtivat Hokissa vielä kolmen ottelun verran mittaisella visiitillä helmikuussa 2011, jonka jälkeen he palasivat loppukaudeksi Lukon A-nuoriin. Laaksonen teki Hokissa tulokaskautensa aikana yhteensä 33 runkosarjaottelussa tehot 11+7=18. Hän oli joukkueen kolmanneksi paras maalintekijä Niko Saarenpään ja Aki Kangasmäen jälkeen.\n\nKauden 2011–2012 kynnyksellä Lukko lainasi Laaksosen joulutaukoon asti kestävällä sopimuksella Hokkiin. Vain kolmen siellä pelatun ottelun jälkeen Lukko kuitenkin kutsui hänet takaisin, kun joukkue tarvitsi korvaajaa loukkaantuneelle Charles Bertrandille. Näin ollen Laaksonen debytoi SM-liigassa kauden neljännessä ottelussa 23. syyskuuta 2011 Tampereen Ilvestä vastaan. Hän sai ottelussa jääaikaa 6.46 minuuttia. Marraskuussa Laaksonen palasi 21. joulukuuta asti kestäneellä lainasopimuksella Hokkiin. Hän kuitenkin loukkasi selkänsä ennen lainapestinsä loppua ja palasi Raumalle kuntouttamaan itseään. Laaksonen pelasi Hokissa kauden aikana yhteensä seitsemän ottelua. Kuntouduttuaan hän palasi Lukon vahvuuteen ja teki heti paluuottelussaan 5. tammikuuta 2012 liigauransa avausmaalin vieraissa Espoo Bluesia vastaan. Laaksonen keräsi ottelussa myös syöttöpisteen Tomi Pettisen tekemään maaliin ja hänet palkittiin ottelun Ilta-Sanomien kolmen tähden tähtipelaajana. Yhteensä Laaksonen teki SM-liigan tulokaskaudellaan 36 runkosarja- ja kolmessa playoff-ottelussa tehot 2+5=7.\n\nHelmikuussa 2012 Laaksonen teki kaksivuotisen jatkosopimuksen Lukon kanssa. Syksyllä 2012 ei kuitenkaan saanut lokakuun jälkeen enää vastuuta Raumalla, vaan hänelle haettiin peliaikaa Mestiksestä loukkaantumisista kärsineestä Vaasan Sportista, jossa Laaksonen pelasi 12 ottelua. Tammikuun puolivälissä Lukko lainasi hänet Lempäälän Kisaan. Tammikuun lopulla Laaksonen siirtyi loppukauden 2012–2013 kattavalla sopimuksella SM-liigajoukkue Tampereen Ilvekseen. Yhteensä hän pelasi kauden aikana SM-liigassa 18 runkosarjaottelua tehopistein 1+1=2 ja neljä liigakarsintaottelua ilman tehopisteitä.\n\nKaudeksi 2013–2014 Laaksonen palasi vuoden mittaisella sopimuksella Vaasan Sportiin. Hän voitti Mestiksen alivoimamaalipörssin viidellä osumallaan. Kaudeksi 2014–2015 Laaksonen siirtyi Kazakstanin mestaruussarjan Aristan Temirtaun joukkueeseen. Hän teki 19 otteluun 28 tehopistettä, mutta Laaksonen joutui jättämään joukkueen kuitenkin taloudellisista syistä ja hän siirtyi marraskuussa loppukaudeksi Venäjän toiseksi korkeimmalle sarjatasolle VHL-joukkue Južnyi Ural Orskiin. Kaudeksi 2015–2016 Laaksonen siirtyi pelaamaan samaa liigaa kazakstanilaisen Saryarka Karagandan paitaan. Hän oli kuudella osumallaan joukkueen paras maalintekijä pudotuspeleissä. Laaksonen pelasi ison osan kaudestaan myös Kazakstanin liigaa HK Temirtaussa, jonka kolmanneksi paras pistemies hän oli Filipp Svjatinan ja Sergei Žavoronkovin kanssa tehoilla 10+13=23. Kazakstan Cupissa Laaksonen jakoi joukkueen sisäisen pistepörssin voiton Svjatinan ja Jarkko Hattusen kanssa tehoilla 2+3=5.\n\nLaaksonen siirtyi kaudeksi 2016–2017 vuoden mittaisella sopimuksella Saksan toiseksi korkeimmalle sarjatasolle DEL2-liigan ESV Kaufbeureniin. Hän oli joukkueen paras syöttäjä ja toiseksi paras pistemies Branden Gracelin jälkeen tehoilla 12+33=45. Vuoden 2017 vaihteessa Laaksonen teki Kaufbeurenin kanssa kaksivuotisen jatkosopimuksen. Kaudella 2018–2019 hän nousi joukkueen varakapteeniksi. Laaksonen oli 17 osumallaan Kaufbeurenin kolmanneksi paras maalintekijä Joey Lewisin kanssa. Toukokuussa 2019 hän teki seuran kanssa vuoden mittaisen jatkosopimuksen. Kaudeksi 2020–2021 Laaksonen siirtyi jatkamaan DEL2-liigan pelejään vuoden mittaisella sopimuksella EV Landshutin riveihin.\n\nKaudeksi 2021–2022 Laaksonen siirtyi vuoden mittaisella sopimuksella Saksan kolmanneksi korkeimmalle sarjatasolle Oberliga-joukkue EV Lindaun riveihin.\n\nMaajoukkueura \n\nLaaksonen pelasi alle 18-vuotiaiden vuonna 2009, jolloin hän voitti pronssia. Laaksonen pelasi myös alle 18-vuotiaiden Ivan Hlinkan muistoturnauksessa vuonna 2008. Hän pelasi myös World U-17 Hockey Challengessa vuonna 2008. Laaksonen on toiminut Suomen alle 16-vuotiaiden maajoukkueen kapteenina ja kuulunut myös alle 17- ja 18-vuotiaiden maajoukkueiden kapteenistoon. Yhteensä hän on pelannut seitsemän nuorten ja 52 poikien maaottelua.\n\nTilastot\n\nLähteet\n\nViitteet \n\nSuomalaiset jääkiekkoilijat\nVuonna 1991 syntyneet\nElävät henkilöt"}
{"id": "1506611", "url": "https://fi.wikipedia.org/wiki/George%20Estman", "title": "George Estman", "text": "George Anders Estman (8. syyskuuta 1922 – 16. syyskuuta 2006 Alberton) oli eteläafrikkalainen ratapyöräilijä ja olympiamitalisti.\n\nEstman saavutti joukkuetakaa-ajon olympiahopeaa Helsingissä 1952. Hän kilpaili olympiatasolla myös Lontoossa 1948.\n\nLähteet \n Profiili cyclingarchives.com \n George Estman Bio, Stats, and Results Olympics at Sports-Reference.com\n\nViitteet \n\nEteläafrikkalaiset pyöräilijät\nEteläafrikkalaiset olympiamitalistit\nVuonna 1922 syntyneet\nVuonna 2006 kuolleet"}
{"id": "1697382", "url": "https://fi.wikipedia.org/wiki/Hertta%20Lammio", "title": "Hertta Lammio", "text": "Hertta Lammio (s. 2003) on suomalainen jalkapalloilija, pelipaikaltaan puolustaja. Hän edustaa Kansallisessa Liigassa kaudella 2022 Nurmijärven Jalkapalloseuraa. Hän on edustanut samaa seuraa jo juniorisarjoissa sekä Kakkosessa kaudella 2019 ja Ykkösessä kausina 2020–2021.\n\nLähteet \n\nSuomalaiset jalkapalloilijat\nVuonna 2003 syntyneet\nElävät henkilöt"}
{"id": "576871", "url": "https://fi.wikipedia.org/wiki/Alex%20Manninger", "title": "Alex Manninger", "text": "Alexander \"Alex\" Manninger (s. 4. kesäkuuta 1977 Salzburg, Itävalta) on itävaltalainen jalkapalloilija, joka pelaa Serie A:n Juventuksessa.\n\nUra\n\nAlkuvuodet\n\nManninger pelasi nuorena kotikaupunkinsa Austria Salzbugin joukkueessa. Kaudella 1994–1995 Manninger lainattiin itävaltalaisjoukkue SK Vorwärts Steyrille, jossa hän pelasi ensimmäinen huipputason jalkapallo-ottelunsa. Grazer AK:ta vastaan. Vahvojen otteiden ansiosta Grazer AK päätti ostaa hänet varamaalivahdiksi kaudelle 1996–1997. Manningerin ensimmäinen todellinen tulikoe tuli, kun seuran ykkösmaalivahti sairastui juuri ennen UEFA Cupin toisen kierroksen ottelua milanolaista Internazionalea vastaan. Manninger teki debyyttinsä Milanossa Stadio Giuseppe Meazzalla, jossa hän esitti tukun loistokkaita torjuntoja, mutta Grazer AK taipui kuitenkin milanolaisjoukkueelle 1–0. Kotonaan Grazer AK voitti ottelunsa 1–0 ja sarjassa edettiin aina rangaistuspotkukisaan asti, jonka kuitenkin he hävisivät.\n\nArsenal\n\nPysyttyään ykköstorjujana Grazer AK:ssa loppukauden 1996–1997, lontoolaisjoukkue Arsenal hankki Manningerin silloisen ykkösmaalivahti David Seamanin varamieheksi. Kaudella 1997–1998 Seaman loukkaantui pitkäksi aikaa ja Manninger sai ykkösmaalivahdin roolin seurassa, pitäen muun muassa maalinsa puhtaana kuudessa peräkkäisessä sarjaottelussa, millä hän jakoi seuraennätyksen Jimmy Ashcroftin kanssa. Viimeinen näistä nollapeleistä tapahtui maineikkaalla Old Traffordilla Manchester Unitedia vastaan, ”tykkimiehet” voittivat pelin 1–0. Tämä peli oli erittäin ratkaisevassa roolissa mestaruustaiston kannalta, jossa Arsenal lopulta osoittautuikin paremmaksi vain pisteen erolla Manchester Unitediin. Näiden nollapelien ansiosta Manninger valittiin Englannin valioliigaan kuukauden pelaajaksi. Huomattavaa tästä teki sen, että varamaalivahti ei ollut ikinä ennen valittu kyseiseen kunnianosoituksen saajaksi. Manninger joutui kuitenkin luopumaan ykkösmaalivahdin paikastaan David Seamanin kuntouduttua.\n\nManninger jatkoi Seamanin varamaalivahtina myös seuraavat kolme kautta, mutta pelaamissaan otteluissa hän ei päässyt yhtä loistokkaalle tasolle kuin kaudella 1997–1998. Hän pelasikin vain 64 ottelussa neljän kauden aikana Arsenalissa. Kun vuonna 2001 Arsenal vielä hankki uudeksi maalivahdikseen Richard Wrightin, jäi Manninger vasta kolmanneksi vaihtoehdoksi maaliin. Kaudella 2001–2002 Manninger lainattiin firenzeläisjoukkue Fiorentinalle, jossa hän pelasi 24 ottelussa.\n\nHeinäkuussa 2002 katalonialaisseura Espanyol hankki Manningerin maalinsa suulle 960 000 punnan siirtosummalla ja neljän vuoden sopimuksella. Manninger ehti kuitenkin olla seurassa vain seitsemän viikkoa debyyttinsä jälkeen, koska seuralle ei tiettävästi ollut varaa maksaa hänen palkkaansa.\n\nSerie A\n\nManninger liittyi Torinon joukkueeseen tammikuussa 2003. Hän pysyi siellä kuusi kuukautta ennen kuin siirtyi Bolognaan. Manninger vietti kaksi vuotta Bolognassa, mutta ei onnistunut murtautumaan seuran ykkösmaalivahdiksi. Hänet lainattiinkin Sienaan heti sen jälkeen, kun hän oli taas liittynyt kasvattaja seuransa Salzburgin joukkueeseen. Hyvin menneen Siena-reissun jälkeen Udinese hankki Manningerin joukkueeseensa, mutta vain viikkoja myöhemmin Italian jättiläisseura Juventus hankki hänet ykkösmaalivahdin Gianluigi Buffonin varamieheksi Antonio Chimentin ohella Udinesestä. 21. syyskuuta Cagliaria vastaan käydyssä Serie A -ottelussa Manninger teki debyyttinsä Juventuksen paidassa. Hän tuli toiselle puoliajalla vaihdosta kentälle, lihasvenähdyksestä kärsineen Buffonin tilalle. Manninger piti ottelussa nollan esittäen muutaman avaintorjunnan, jotka lopulta auttoivat bianconeriä voittamaan ottelun 1–0 brassi Amaurin maalilla.\n\nKansainvälinen ura\nManninger teki debyyttinsä Itävallan maajoukkueessa elokuussa 1999 ystävyysottelussa Ruotsia vastaan. Hän oli mukana myös Itävallan joukkueessa EM-kilpailuissa 2008. Manninger päätti maajoukkueuransa vuonna 2009.\n\nPalkinnot\nEnglannin valioliiga (1):\n 1998\nFA Cup (1):\n 1998\n\nItävaltalaiset jalkapallomaalivahdit\nVuonna 1977 syntyneet\nElävät henkilöt"}
{"id": "1488140", "url": "https://fi.wikipedia.org/wiki/Borgarbygg%C3%B0", "title": "Borgarbyggð", "text": "Borgarbyggð on kunta Länsi-Islannissa. Siellä asuu 3 868 asukasta. Kunnan keskupaikka on Borgarnes; muita asutuskeskuksia ovat Hvanneyri, Bifröst, Varmaland ja Kleppjárnsreykir. Kunnassa sijaitsee Bifröstin yliopisto.\n\nLähteet\n\nAiheesta muualla \n\nIslannin kunnat"}
{"id": "1604773", "url": "https://fi.wikipedia.org/wiki/Anton%C3%ADn%20M%C3%A1%C5%A1a", "title": "Antonín Máša", "text": "Antonín Máša (22. heinäkuuta 1935 – 4. lokakuuta 2001) oli tšekkiläinen elokuvaohjaaja ja elokuvakäsikirjoittaja. Hän aloitti uransa käsikirjoittamalla useita 1960-luvun tšekkoslovakialaisen elokuvan uuden aallon elokuvia ennen ryhtymistään ohjaajaksi.\n\nMáša kirjoitti jo Prahan televisio- ja elokuvakoulussa FAMUssa käsikirjoituksen Ewald Schormin lyhytelokuvaan. Heidän yhteistyönsä jatkui, kun Máša siirtyi valmistuttuaan dramaturgiksi Barrandov-studioille. Máša kirjoitti käsikirjoituksen Schormin esikoisohjaukseen Arkipäivän rohkeutta (1963). Hän käsikirjoitti kaksi muutakin elokuvaa ja toimi dramaturgina ennen ryhtymistään ohjaajaksi. Máša itse kommentoi, että ohjaajalla oli kaikki valta muokata käsikirjoitusta, joten ainoa tapa säilyttää kontrolli lopputulokseen oli ryhtyä ohjaajaksi. Ewald toimi vielä myöhemminkin varsinkin dramaturgina myös muiden ohjaajien elokuvissa.\n\nMášan esikoisohjaus, yhdessä kokeneen kuvaajan Juri Čuříkin kanssa ohjattu Bloudění (1965), kertoo tarinan nuoresta, joka kapinoi isäänsä vastaan. Hänen toisen ohjauksensa Hotel pro cizine (1967) on velkaa Alain Resnaisin Viime vuonna Marienbadissa -elokuvan tarkoituksellisen kerrokselliselle kerronnalle. Kun poliittinen tilanne kiristyi ja taiteellinen liikkumavara kapeni Prahan kevään päätyttyä Neuvostoliiton miehitykseen, Máša erotettiin Barrandov-studioilta yhdessä esimerkiksi Jan Němecin, Ewald Schormin ja Vera Chytilován kanssa. Heitä pidettiin ”parantumattomina”. Hän ohjasi 1970-luvulla kaksi elokuvaa, mutta ei juurikaan saanut mahdollisuuksia tehdä elokuvia. Máša palasi kuitenkin vielä uudestaan ohjaajaksi juuri ennen samettivallankumousta. Hän ohjasi ja käsikirjoitti vielä kaksi elokuvaa, joiden aihe oli pitkälle omaelämänkerrallinen. Molempien päähenkilö oli taiteilija.\n\nValikoitu filmografia \n Arkipäivän rohkeutta (1963) - Käsikirjoitus\n Místo v houfu  (1964) - Käsikirjoitus\n Bloudění (1965) - Käsikirjoitus ja ohjaus\n Hotel pro cizine (1967) - Käsikirjoitus ja ohjaus\n Ohlédnutí (1968) - Käsikirjoitus ja ohjaus\n Rodeo (1972) - Käsikirjoitus ja ohjaus\n Proč nevěřit na zázraky (1977) - Käsikirjoitus ja ohjaus\n Skřivánčí ticho (1989) - Käsikirjoitus ja ohjaus\n Byli jsme to my? (1990) - Käsikirjoitus ja ohjaus\n\nLähteet\n\nAiheesta muualla \n Antonín Máša Tšekin elokuva-arkistossa.\n\nTšekkiläiset elokuvaohjaajat\nElokuvakäsikirjoittajat\nVuonna 1935 syntyneet\nVuonna 2001 kuolleet"}
{"id": "8082", "url": "https://fi.wikipedia.org/wiki/Psykedeelit", "title": "Psykedeelit", "text": "Psykedeelit ovat yhdisteitä, jotka aiheuttavat muuntuneita tajunnantiloja kuten aistiharhoja, mystisiä kokemuksia, mielleyhtymiä, voimakkaita tunnetiloja ja muistojen nousemista pintaan. Ne toimivat hermovälittäjäaineiden tapaan ja aktivoivat hermosolujen pinnalla olevia reseptoreja.\n\nTunnetuimpia psykedeelejä ovat esimerkiksi LSD, psilosiini, meskaliini, LSA ja DMT. Useimpien psykedeelien käyttö on kiellettyä suuressa osassa maailmaa, pois lukien luvanvarainen käyttö esimerkiksi uskonnollisissa seremonioissa, terapiassa tai tieteellisessä tutkimuksessa. Lääketieteessä psykedeelejä on käytetty esimerkiksi riippuvuuksien hoitokeinona.\n\nPsykedeelit määritellään farmakologisesti usein osaksi laajempaa hallusinogeenien ryhmää, johon kuuluvat myös dissosiatiivit ja deliriantit.\n\nNimitys\nNimityksen psykedeeli (engl. psychedelic) keksi vuonna 1956 psykedeelien tutkija Humphry Osmond. Hän yhdisti kreikan kielen sanat psyche, ’sielu, mieli’ ja delein, ’ilmaista’. Oikeaoppinen kirjoitusmuoto olisi ollut psycho-, mutta Osmond vaihtoi o:n e:ksi, jotta nimestä ei tulisi mielleyhtymää psykoottisuuteen.\n\nVaikutusmekanismi \nYleensä psykedeeleiksi luokitellaan aineet, jotka ovat selkeimmin 5-HT2A reseptorin (5-HT2AR) agonisteja, eli ne sitoutuvat tähän serotoniinireseptorien alatyyppiin aktivoiden sitä vaikka voivat sitoutua myös muunlaisiinkin reseptoreihin. Aineiden sitoutuminen tähän reseptoriin saa aikaan psykedeeliset vaikutukset. 5-HT2AR luonnollinen välittäjäaine on serotoniini (5-hydroksitryptamiini, eli 5-HT). 5-HT2AR löytyy ihmisiltä laajalti keskushermostosta, ne ovat G-proteiinikytkentäisiä ja sijaitsevat hermosolujen pinnoilla. Tiettyyn reseptoriin sitoutumisen lisäksi edellytyksenä aineen psykedeeliselle vaikutukselle on myös sen kyky läpäistä veri-aivoeste, johon esim. serotoniini puolestaan ei sellaisenaan kykene.\n\nPsykedeelit siis matkivat kehon sisäisesti valmistamaa serotoniinia sitoutumisellaan, mutta psykedeelit sitoutuvat valikoivasti ja aktivoivasti vain tiettyihin serotoniinireseptoreihin, erityisesti edellä mainittuun 5HT2A reseptoriin, ja tästä sitoutumisesta psykedeeliset vaikutukset johtuvat.\n\n5-HT2AR välitteisyyden vuoksi psykedeelisiä vaikutuksia estävät epätyypilliset antipsykoottiset lääkkeet (toisen sukupolven neuroleptit), kuten klotsapiini ja olantsapiini, jotka ovat 5-HT2AR salpaajia, eli antagonisteja. Tyypilliset antipsykootit (1. sukupolven neuroleptit), kuten haloperidoli, eivät estä psykedeelisiä vaikutuksia tehokkaasti, sillä ne eivät vaikuta voimakkaasti 5-HT2A reseptoreihin antagonisteina.\n\nPsykedeeliset aineet \n5-HT2A reseptoria aktivoivat erityisesti erilaiset lysergamidit, eli lysergihapon amidit (mm. LSD), tryptamiinit (mm. psilosybiini, DMT), fenetyyliamiinit (mm. meskaliini, eskaliini). Monet 2C- (mm. 2C-B, 2C-E) ja DOx-yhdisteet (mm. DOB, DOC) ovat tunnettuja psykedeelisiä fenetyyliamiinin johdannaisia. Monet 2-NB-yhdisteet (kutsutaan myös NBOMe-yhdisteiksi) ovat psykedeelisiä. Ne ovat 2C-yhdisteiden ja siten myös fenetyyliamiinin johdannaisia. 2-NB ryhmään kuuluvat esim. 25I-NBOMe ja 25C-NBOMe.\n\nUseimmat tunnetut psykedeelit valmistetaan puolisynteettisesti käyttäen luonnosta löytyviä esiasteita. Esim. LSD:tä voidaan valmistaa torajyvän ergotamiinista. Luonnossa esiintyviä psykedeelejä ovat esim. psilosybiini (mm. suippumadonlakki), meskaliini (mm. meskaliinikaktus), DMT (mm. Mimosa tenuiflora ja tästä valmistettu ayahuasca).\n\nKäyttötarkoitukset\n\nHengellinen käyttö\nPsykedeelit voivat aiheuttaa mystisiä kokemuksia. Kun psykedeelejä käytetään uskonnollisessa tai hengellisessä tarkoituksessa, niitä voidaan kutsua enteogeeneiksi. Joidenkin tutkijoiden mukaan enteogeenit ovat saattaneet vaikuttaa merkittävästi uskontojen syntyyn. Tunnettuja esimerkkejä alkuperäiskansojen enteogeenien käytöstä ovat punakärpässienen käyttö siperialaisten šamaanien keskuudessa (ja mahdollisesti hindujen Rigvedan kuvaaman soman vaikuttavana aineena) ja Meksikon intiaanien psilosybiinisienten käyttö.\n\nAlkuperäiskansat ovat käyttäneet psykedeelejä vuosituhansien ajan ja useat yhteisöt rajoittavat niiden käytön pyhien seremonioiden kuten siirtymäriittien, ennustamisen ja parantamisen liittyviin yhteyksiin. Myös niissä tapauksissa, joissa alkuperäiskansojen käyttö ulottuu myös muille kuin parantajalle ja voi olla luonnoltaan viihteellisempää (esim. DMT:tä sisältävän epena-kasvin käyttö Waiká-kulttuurin keskuudessa Brasiliassa ja Venezuelassa), aines valmistetaan ja käytetään usein hyvin rituaalisessa yhteydessä. Uutta ja vanhaa yhdistelevät uskonnot, jotka ovat syntyneet Latinalaisessa Amerikassa ja ottaneet vaikutteita luonnonkansojen ayahuascan käytöstä, kuten União do Vegetal, myös sisällyttävät suuren määrän rituaalisuutta ja ohjausta ayahuascan käyttöönsä, mikä saattaa toimia vähentäen mahdollisia haittavaikutuksia.\n\nLSD:tä on käytetty myös länsimaissa mystisten kokemusten aikaansaamiseksi.\n\nTerapeuttinen käyttö\nLSD:tä ja muita psykedeelejä alettiin tutkia alkoholismin ja muiden psyykkisten häiriöiden hoitokeinona pian niiden keksimisen jälkeen 1950-luvulla. Psykiatrit Humphry Osmond ja Abram Hoffer esittivät, että itsetietoisuutta lisäävällä LSD:llä voisi olla merkittäviä terapeuttisia vaikutuksia. He tekivät onnistuneita kokeita alkoholismin hoitamisesta LSD:llä, ja 1960-luvun loppuun mennessä he olivat hoitaneet noin 2 000 potilasta.\n\nBrittiläinen Ronald Sandison avasi vuonna 1955 ensimmäisen LSD-terapiaklinikan, jossa hän käytti LSD:tä psykoterapian apuna. LSD-terapiaa pidettiin 1960-luvun taitteessa hyvin lupaavana psykiatrisena hoitomuotona, jolla voitaisiin korvata sähköshokkihodot ja psykokirurgia. LSD-terapiaa oli kahdenlaista: psykedeeliterapiassa potilaalle annettiin psykoterapian yhteydessä suuri LSD-annos, ja psykolyyttisessä terapiassa hänelle annettiin psykoanalyysin yhteydessä pieniä annoksia, joita kasvatettiin pikku hiljaa. Sandisonin mukaan LSD tehosti psykoterapiaa tuomalla potilaan alitajunnan ja unohtuneet muistot esiin. Vuoteen 1965 mennessä LSD-terapiaa oli annettu noin 40 000 potilaalle, ja aiheesta oli julkaistu yli 1 000 tieteellistä raporttia ja järjestetty kuusi kansainvälistä konferenssia. Moni tutkimus oli kuitenkin tieteellisesti hutera, sillä niissä ei ollut käytetty vertailuryhmää, ja ne luultavasti kärsivät tutkijoiden ennakkoasenteiden vaikutuksesta.\n\nLääkekäyttö\nLSD:tä voidaan käyttää lääkkeenä muun muassa erinäisiin hermosärkyihin, kuten Hortonin syndroomaan, mutta lääkekäyttö ei ole toistaiseksi yleistynyt. Särkyä estäviä vaikutuksia on havaittu myös muilla LSD:n kaltaisilla tryptamiineilla, kuten psilosybiinillä.\n\nViihdekäyttö\nLSD:stä tuli 1960-luvulla suosittua hippien alakulttuurissa Yhdysvalloissa ja Länsi-Euroopassa. LSD:llä oli suuri vaikutus ajan populaarimusiikkiin ja taiteeseen, psykedeliaan, jossa kuvattiin LSD-matkojen värejä ja muotoja.\n\nMuut käytöt\nLSD:tä on käytetty hyvin pieninä annoksina havaintokyvyn, mielialan ja keskittymiskyvyn parantamiseksi. Mikroannokset eivät aiheuta hallusinaatioita, jotka voisivat haitata työntekoa. Kokeilijat ovat sen sijaan raportoineet tehostuneesta keskittymisestä, normaalia helpommin saavutettavasta flow-tilasta ja kasvaneesta halusta elää terveellisesti. Jotkut ovat raportoineet käyttävänsä mikroannoksia mielenterveydellisiin ongelmiinsa.\n\nYhdysvaltain keskustiedustelupalvelu CIA tutki LSD:tä MK-Ultra-projektissaan, etsien siitä käyttöä totuusseerumina, jolla vihollisagentit saataisiin puhumaan.\n\nLänsimainen psykedeelien historia\nEspanjalaiset tutustuivat Amerikan psykedeeleihin 1500-luvulta alkaen. Kolumbuksen retkillä mukana ollut Ramón Paul kuvasi haitilaisten cojóbanankäyttöä, Bernardino de Sahágun peyotea vuonna 1560, ja Francisco Hernández kirjopäivänsinen siementen vaikutuksia 1615. Kun eurooppalaiset valloittajat huomasivat meksikolaisten intiaanien käyttävän rituaaleissaan meskaliinikaktusta ja psilosybiinisieniä, Inkvisitio tulkitsi kasvien ja sienten käytön epäkristilliseksi ja julisti ne laittomaksi vuonna 1521, mikä johti tavan katoamiseen maan alle.\n\nEnsimmäinen raportti siperialaisten heimojen punakärpässienen käytöstä julkaistiin 1730. Havaijilaisten kavasta julkaistiin raportti 1771. Vuonna 1772 Joseph Priestly tuotti ensimmäisenä ilokaasua. Alexander von Humboldt julkaisi 1800-luvun alussa raportin amazonialaisen yopon käytöstä. Tietämys psykedeeleistä alkoi kasvaa voimakkaasti 1800-luvun puolivälissä. Kannabis ja hasis tulivat Eurooppaan, ja Richard Spruce selvitti amazonialaisia ayahuasca-rituaaleja. Ernst Freiherr von Bibra julkaisi vuonna 1855 raportin seitsemästätoista kasvista, jotka vaikuttivat mieleen. Vuonna 1864 julkaistiin raportti afrikkalaisen Tabernantha ibogan psykoaktiivisista vaikutuksista.\n\nSaksalainen Artur Heffter valmisti ensimmäisenä psykedeelistä ainetta meskaliinia peyotekaktuksesta 1800-luvun lopulla. Yhdysvaltalainen lääkäri S. Weir Mitchell julkaisi raporttinsa omista peyotekokemuksistaan vuonna 1896. Peyotesta ja meskaliinista julkaistiin seuraavina vuosikymmeninä lisää raportteja, mutta psykedeelit pysyivät yhä melko tuntemattomina suurelle yleisölle.\n\nSveitsiläinen kemisti Albert Hofmann syntetisoi ensimmäisenä LSD:tä vuonna 1938. Hän havaitsi aineen voimakkaat psykedeeliset vaikutukset vahingossa viisi vuotta myöhemmin, ja löytö julkaistiin 1947. LSD:tä käytettiin aluksi alkoholismin hoidossa.\n\nYhdysvaltalainen R. Gordon Wasson toi 1950-luvulla yleiseen tietoon meksikolaisten intiaanien psilosybiinisienen. Aldous Huxleyn Tajunnan ovet on tunnettu meskaliinikokemuksen kuvaus 1950-luvulta.\n\nYhdysvaltalainen psykologi Timothy Leary aloitti psykedeelien tutkimuksen Harvardin yliopistossa. Hänet erotettiin 1963 syytettynä päihteiden jakelusta opiskelijoille. Psykedeelit, erityisesti LSD, levisivät pian tutkimuslaboratorioiden ulkopuolelle ja olivat tärkeä osa 1960-luvun vastakulttuuria. 60-luvun puoleenväliin mennessä hippiliikkeelle oli kehittynyt Yhdysvalloissa voimakas vastaliike, joka vaati psykedeelisten päihteiden kieltämistä peläten amerikkalaisen keskiluokan arvojen rappeutumista. Hallitus reagoi kriminalisoimalla LSD:n Yhdysvalloissa 1968 ja muutamaa vuotta myöhemmin suuri joukko psykedeelejä kiellettiin maailmanlaajuisesti YK:n Psykotrooppisten aineiden yleissopimuksella.\n\nPsykedeelitutkimus keskeytyi, kun aineista tuli laittomia. Psykedeelien tutkimus on edelleen hyvin rajoitettua, mutta sitä on alettu tehdä jälleen 1990-luvulta alkaen. Vuonna 2014 julkaistiin ensimmäinen yhdysvaltalaistutkimus 40 vuoteen LSD:n vaikutuksista. Viimeaikaiset tutkimukset käsittelevät muun muassa MDMA-terapiaa posttraumaattisen stressioireyhtymän hoidossa; LSD:n vaikutusta kuolettavasti sairaiden kuolemanpelon käsittelemiseen; psilosybiinin ja LSD:n vaikutusta Hortonin syndroomaan, joka on yksi kivuliaimpia tunnettuja päänsäryn muotoja; ayahuascakokemusten fenomenologiaa sekä ayahuascan, salvia divinorumin ja ibogan vaikutuksia addiktioiden hoidossa. Suurimmat psykedeelitutkimuksia organisoivat tahot ovat Multidisciplinary Association for Psychedelic Studies (MAPS), Beckley Foundation ja Heffter Research Institute.\n\nVaikutukset\n\nKäyttökokemus \nPsykedeelejä ovat monet kasvit ja keinotekoiset yhdisteet, jotka aiheuttavat samankaltaisia muutoksia tajunnan tavanomaiseen toimintaan. Psykedeelinen kokemus vaihtelee laadultaan ja voimakkuudeltaan aineesta riippuen, minkä vuoksi psykedeelien ryhmän rajaus ei ole yksiselitteinen. Psykedeelin vaikutus riippuu paljon myös käyttäjän omasta mielentilasta ja olosuhteista, joissa käyttö tapahtuu. Mielentilaan kuuluvat esimerkiksi käyttäjän asenteet, valmistautuminen, kiinnostuksen kohteet sekä tunteet ainetta ja muita paikallaolijoita kohtaan. Olosuhteisiin kuuluvat kellonaika, säätila, musiikki ja muut ympäristötekijät. Valvotussa tutkimustilanteessa huoneesta pyritään tekemään mahdollisimman mukava ja turvallinen. Käyttäjän luona kokemuksen aikana oleva luotettu ja asiantunteva valvoja voi helpottaa kokemusta.\n\nPsykedeelin nauttimisen jälkeen seuraa joskus lievä pahoinvointi, jonka jälkeen käyttäjä saavuttaa tasaisen ”pilven”, jota kestää kokemuksen ensimmäinen kolmannes tai neljännes. Kokemuksen puolivälissä koetaan huippukohta, ja kokemuksen jälkimmäinen puolisko on tasaista laskua. Kokemus jää yleensä hyvin mieleen, eikä siitä jää fyysistä jälkivaikutusta. Henkinen pirteys tai onnen tunne voivat jatkua vielä yli vuorokauden kokemuksen päättymisen jälkeenkin.\n\nPsyykkiset vaikutukset kokemuksen aikana \nPsykedeelien on kuvattu ”laajentavan” tajuntaa. Psykedeelitutkija Humphry Osmondin mukaan psykedeelit saavat aivot toimimaan monivivahteisemmin ja monimutkaisemmin kuin normaalitilassa. Psykedeelit eivät sinänsä lisää mitään ihmisen tietoisuuteen, vaan niiden on sanottu herättävän kauan nukuksissa olleita tajunnan osia. Aldous Huxleyn mukaan psykedeelikokemus vie käyttäjän ”Toiseen Maailmaan”, jonka hän kokee henkisesti, esteettisesti ja älyllisesti. Normaalitilassa havaittava maailma ei muutu – vain sen havainto. Havainnon muutos on väliaikainen, mutta siitä saadut oivallukset ovat usein merkityksellisiä ja pitkäkestoisia.\n\nTutkija Oscar Janigerin mukaan psykedeelikokemukseen liittyy mielleyhtymien ja kuvien runsaus, värinäön tarkentuminen, synestesia, yksityiskohtien tarkka havaitseminen, menneiden vaikutelmien ja muistojen palautuminen, voimistunut tunnekuohu, suoran ja sisäsyntyisen tietoisuuden tuntu, sekä tunne siitä, että ympäristö muodostaa itsestään harmonisia sommitelmia ja kuvaelmia. Kokemuksen aikana ajatukset saattavat syntyä samanaikaisesti usealla tasolla, ja lineaarinen ajattelu vaihtuu intuitiiviseen, holistiseen ja ”holografiseen” todellisuuskäsitykseen. Käyttäjä myös herkistyy rytmille ja arvostaa musiikkia sekä tanssia uudella tavalla.\n\nVaikutukset kokemuksen jälkeen \nKyselytutkimusten mukaan suurin osa käyttäjistä pitää psykedeelikokemustaan arvokkaana, jotkut pitävät sitä pelottavana, ja monet kutsuvat sitä ihanaksi. Useimmat ensimmäistä kertaa psykedeelejä kokeilleet kertoivat vuonna 2008 julkaistussa tutkimuksessa kokemuksensa olleen henkilökohtaisesti ja henkisesti hyvin merkittävä sekä lisänneen heidän hyvinvointiaan ja tyytyväisyyttään elämäänsä. Käyttäjät kertoivat alkaneensa suhtautua elämään ja itseensä aiempaa myönteisemmin sekä kokeneensa lisääntynyttä altruismin tunnetta.\n\nKäyttäjät ovat yhtä mieltä siitä, että suurinta osaa kokemuksesta ei voi sanoin selittää. Käyttäjät ovat yleensä kertoneet hyvin mystisistä kokemuksista. Esimerkiksi Aldous Huxley kirjoitti ymmärtäneensä käyttökokemustensa jälkeen aiempaa paremmin entisaikojen mystikkoja. Psykedeelien käyttäjillä on keskimäärin muita ihmisiä enemmän mystisiä käsityksiä, kuten käsitys kaiken yhteydestä ja siitä ettei kuolema merkitse loppua, ja he pitävät henkisyyttä tärkeämpänä kuin muut ihmiset. Jotkut tutkijat ovat arvelleet tämän ominaisuuden olevan sekä psykedeelien käytön seuraus että sen syy: psykedeelejä kokeilevat usein sellaiset ihmiset, jotka ovat avoimia itsetutkiskeluun, johon liittyy henkisiä ja uskonnollisia motiiveja.\n\nHaitat ja vaarat \nPsykedeelit eivät aiheuta riippuvuutta, eivätkä ne ole myrkyllisiä. Vuonna 2013 julkaistun norjalaisen laajan väestötason tutkimuksen mukaan psykedeelit eivät lisää riskiä mielenterveyden ongelmiin, vaan voivat mahdollisesti vähentää niitä.\n\nPsykedeelien käyttöön liittyy joitain vaaroja. Koska psykedeelit ovat laittomia, niitä hankitaan katukaupasta, jolloin psykedeelinä myyty aine voi olla epäpuhdasta ja sisältää haitallisia komponentteja kuten muita huumausaineita. Psykedeeliset sienet on mahdollista sekoittaa myrkkysieniin. Jos käyttäjällä on psyykkisiä häiriöitä tai vahva perinnöllinen taipumus niihin, psykedeelin käyttö voi laukaista häiriön ennenaikaisesti, etenkin jos käyttäjä ottaa yliannoksia. Psykedeeleillä voi olla haitallisia yhteisvaikutuksia joidenkin lääkkeiden kanssa. Epätoivotut, epämiellyttävät psykedeelikokemukset, \"pahat matkat\", voivat olla seurausta siitä, että käyttäjä on ottanut psykedeelejä väärässä mielentilassa tai väärässä tilanteessa. Koska psykedeelit aiheuttavat muuntuneen tajunnantilan, niiden käyttö saattaa suurentaa tapaturmariskiä.\n\nKatso myös \n Psykedelia\n DOx yhdisteet\n 2C yhdisteet\n NBOMe yhdisteet\n Lysergamidit\n Psykedeeliset fenetyyliamiinit\n Psykedeeliset tryptamiinit\n Alexander Shulgin\n\nLähteet\n\nViitteet\n\nKirjallisuutta\n Huxley, Aldous: Tajunnan ovet & Taivas & helvetti (The Doors of Perception 1954, Heaven and Hell 1956.) Suomentanut Ville-Juhani Sutinen. Like, 2009.\n\nAiheesta muualla \n\nPsykedeeliuutiset Psykedeelien tieteellistä tutkimusta käsitteleviä uutisia suomeksi käännettynä.\n Psykedeelinen kokemus FAQ suomeksi Erowid.org -tietokannassa\n People of psychedelics. Wikitietokanta julkisesti ilmaistuista näkemyksistä ja kokemuksista liittyen psykedeeleihin.\n MAPSin tietokanta psykedeelejä käsittelevistä julkaisuista  \n Psykedeelejä käsitteleviä kirjoja html-muodossa \n Psykedeelitutkimusyhdistys ry\n\nSeulonnan keskeiset artikkelit"}
{"id": "995236", "url": "https://fi.wikipedia.org/wiki/Mario%20L.%20Baltazar", "title": "Mario L. Baltazar", "text": "Mario L. Baltazar (1. syyskuuta 1926 Bayombong – 9. heinäkuuta 2012) oli filippiiniläinen roomalaiskatolinen prelaatti. Hänet vihittiin dominikaanien papiksi 8. maaliskuuta 1952 ja nimitettiin Batanesin ja Babuyan-saarten prelaatiksi 18. marraskuuta 1966. Hänet asetettiin tähän tehtävään 7. tammikuuta 1967, ja hän erosi tehtävästään vuonna 1995.\n\nLähteet \n\nFilippiiniläiset papit\nDominikaanit\nVuonna 1926 syntyneet\nVuonna 2012 kuolleet"}
{"id": "1697946", "url": "https://fi.wikipedia.org/wiki/Ilari%20Siutla", "title": "Ilari Siutla", "text": "Ilari Siutla (s. 27. lokakuuta 1986 Mynämäki) on suomalainen pesäpalloilija. Siutla edusti urallaan Superpesiksessä Pattijoen Urheilijoita, Kankaanpään Mailaa ja Seinäjoen JymyJusseja. Pattijoen Urheilijoissa pelatessaan saavutti yhden SM-pronssin kaudella 2011. Hänen kasvattajaseuransa on [[Mynämäen Vesa]}. Hän pelasi ulkokentällä kolmosvahtina. Siutla pelasi 137 Superpesiksen runkosarjan ottelua. Näissä otteluissa hän löi seitsemän kunnaria ja 28 tavallista juoksua, toi 126 juoksua ja keräsi 501 kärkilyöntipistettä. Siutla pelasi 17 Superpesiksen ylemmän loppusarjan ottelua. Näissä otteluissa hän löi yhden kunnarin ja viisi tavallista juoksua ja keräsi 69 kärkilyöntipistettä. Siutla pelasi 23 Superpesiksen alemman loppusarjan ottelua. Näissä otteluissa hän löi yhden kunnarin ja kymmenen tavallista juoksua, toi kuusi juoksua ja keräsi 59 kärkilyöntipistettä.\n\nLähteet \n\nSuomalaiset pesäpalloilijat\nVuonna 1986 syntyneet\nElävät henkilöt"}
{"id": "1588949", "url": "https://fi.wikipedia.org/wiki/Taoussan%20pato", "title": "Taoussan pato", "text": "Taoussan pato on Malissa rakenteilla oleva Nigerjoen säännöstelypato sähkövoimaloineen. Se sijaitsee joen mutkassa lähellä Bouremin kaupunkia.\n\nTaoussaan (aikaisemmin Tossaye) rakennettavaa patoa on suunniteltu 1950-luvun lopulta lähtien. Sen tehtävänä on palauttaa Nigerjoen mutkaan 1970-luvulla alkanutta Sahelin kuivuutta edeltänyt säännöllinen tulvakausi ja turvata joen jatkuva virtaus padon alapuolella. Taoussan padon odotetaan edistävän Malin pohjoisosan taloudellista kehitystä. Sen tavoitteena on parantaa tulva- ja keinokastellun maanviljelyn, karjanhoidon ja kalastuksen olosuhteita, turvata jokiliikenteen jatkuminen ja tuottaa sähköä alueelle.\n\nSuunniteltu pato on kilometrin pituinen ja 18 metriä korkea. Se tulva-aukkojen läpäisykyky on 3 100 kuutiometriä sekunnissa. Padon yhteydessä toimivan vesivoimalaitoksen kapasiteetti on 25 megawattia ja arvioitu sähköntuotanto 118 gigawattituntia vuodessa. Voimalaitos käsittää viisi Kaplan-turbiinia. Padossa on sulkulaitos jokiliikennettä varten. \n\nPato muodostaa tulva-aikaan lähes 300 kilometriä pitkän tekojärven, joka ulottuu Timbuktun lähelle Korioméen. Sen pinta-ala on 1 572 neliökilometriä, leveys viisi kilometriä ja syvyys kolme metriä. Altaan vesimäärä on enimmillään kolme miljardia kuutiometriä. Suunnitelman osia ovat myös Taoussasta Bambaan sekä Bouremin kautta Gaoon johtavat sähkönsiirtolinjat sekä Gaon, Bouremin ja Taoussan välinen maantie. \n\nPatoaltaan tieltä joudutaan siirtämään yli 50 000 ihmistä, jotka asuvat 134 kylässä. Sen alle jää pysyvästi 14 710 hehtaaria maatalousmaata. Padon avulla saadaan maatalouden käyttöön arviolta 25 212 lisämaata, mutta vain osa siitä vastaa ominaisuuksiltaan menetettyjä alueita.\n\nMalin hallitus päätti padon rakentamisen aloittamisesta vuonna 2010. Lähinnä arabimaiden rahoittama hanke keskeytyi Malin sisällissodan takia vuonna 2012. Vuonna 2015 ilmoitettiin, että kiinalaiset yhtiöt rakentavat padon, ja vuonna 2020 turkkilaiset yhtiöt voittivat tarjouskilpailun sen rakentamisesta.\n\nLähteet\n\nMalin padot\nMalin vesivoimalaitokset\nNigerin vesistö"}
{"id": "1294704", "url": "https://fi.wikipedia.org/wiki/HMS%20Indus%20%281839%29", "title": "HMS Indus (1839)", "text": "HMS Indus oli Britannian kuninkaallisen laivaston vuonna 1839 vesillelaskettu 80-tykkinen toisen luokan linjalaiva.\n\nValmistus \nAluksen suunnittelu pohjautui Tanskan kuninkaalliselta laivastolta toisessa Kööpenhaminan taistelussa 1807 vallattuun KDM Christian VII:een. Alus tilattiin 11. marraskuuta 1817 74-tykkisenä kolmannen luokan linjalaivana, mutta tilaus siirrettiin 18. toukokuuta 1820 Portsmouthiin 80-tykkiseksi toisen luokan linjalaivaksi. Köli laskettiin heinäkuussa 1824. Alus laskettiin vesille 16. maaliskuuta 1839 ja valmistui 4. elokuuta 1841, jolloin valmistuskustannukset olivat 21 517 puntaa ja varustaminen 19 965 puntaa.\n\nPalvelus \nPalvelukseen otettaessa alus liitettiin Välimeren laivastoon. Se oli 1856 Devonportissa kontra-amiraali Houston Stewart]in lippulaivana, mistä se siirrettiin Pohjois-Amerikan ja Länsi-Intian laivastoasemalle.\n\nAlus muutettiin 1860 vartiolaivaksi ja myytiin 1898 romutettavaksi.\n\nLähteet\n\nViitteet \n\nKuninkaallisen laivaston toisen luokan linjalaivat\nPortsmouthin telakan valmistamat alukset"}
{"id": "1363097", "url": "https://fi.wikipedia.org/wiki/Russki%20listok", "title": "Russki listok", "text": "Russki listok (, ”Venäjän lehti”) oli Helsingissä vuosina 1918–1919 ilmestynyt venäjänkielinen sanomalehti.\n\nRusski vestnikin lakkauttamisen jälkeen Helsingin yliopiston venäjän kielen ja kirjallisuuden professori Konstantin Arabažin perusti kesäkuussa 1918 uuden lehden. Kuudesti viikossa ilmestynyt Russki listok ei vielä ollut varsinainen emigranttilehti, vaan se oli tarkoitettu Suomessa ennestään asuneelle venäläisväestölle. Russki listok ja Andrei Igelströmin toimittama Severnaja žizn yhdistettiin maaliskuussa 1919 Russkaja žizn -nimiseksi lehdeksi.\n\nLähteet\n\nHelsingin media\nIlmestymästä lakanneet suomalaiset venäjänkieliset sanomalehdet"}
{"id": "1709149", "url": "https://fi.wikipedia.org/wiki/Sammallampi%20%28Mikkeli%2C%20Heikkil%C3%A4nkyl%C3%A4%29", "title": "Sammallampi (Mikkeli, Heikkilänkylä)", "text": "Sammallampi  on Etelä-Savossa Mikkelissä  Heikkilänkylän lähellä sijaitseva lampi.\n\nMaantietoa \nLampi on 290 metriä pitkä, 200 metriä leveä, ja sen pinta-ala on 3,3 hehtaaria. Lammella ei ole kartan mukaan saaria.  Sen rantaviivan pituus on 800 metriä.\n\nVesistösuhteet \nLampi sijaitsee Kymijoen vesistössä (vesistöaluetunnus 14) Mäntyharjun reitin valuma-alueen (14.9) Pyhäveden valuma-alueella (14.97), jonka Kallaveden alueeseen (14.972) se kuuluu. Lammen vedenpinnan korkeus on 89,9 metriä mpy.\n\nLähteet \n\nPyhäveden valuma-alue\nMikkelin järvet\nBotin luomat artikkelit"}
{"id": "155379", "url": "https://fi.wikipedia.org/wiki/Hannu%20Aravirta", "title": "Hannu Aravirta", "text": "Kari Hannu Juhani \"Ara\" Aravirta  (s. 26. maaliskuuta 1953 Savonlinna) on suomalainen jääkiekkovalmentaja ja entinen jääkiekkoilija. Hän on valmentanut viimeksi SM-liigaseura Lahden Pelicansia. \nPelaajaurallaan Aravirta pelasi hyökkääjänä, ja edusti aktiiviurallaan Turun Tovereita, Savonlinnan Pallokerhoa, Oulun Kärppiä, Södertälje SK:ta ja Kiruna AIF:ia. Urallaan Aravirta voitti yhden SM-pronssin. \n\nAravirta on toiminut valmentajaurallaan JYPin, Helsingin Jokereiden, Helsingin IFK:n, Oulun Kärppien ja Lahden Pelicansin päävalmentajana. Suomen jääkiekkomaajoukkueen päävalmentajana Aravirta on voittanut kolme MM-hopeaa, yhden MM-pronssin ja yhden olympiapronssin. Lisäksi hän on toiminut joukkueen kakkosvalmentajana voittaen yhden MM-kullan, yhden MM-hopean ja yhden olympiapronssin.\n\nAravirta on aateloitu Suomen Jääkiekkoleijonaksi numerolla 182. Aravirta on naimisissa Kaisu Aravirran kanssa, ja parilla on lapset Henna ja Jukka Aravirta, jotka ovat aikuisia. \n\nAravirta toimi vuosina 2012–2017 MTV Sportin jääkiekkoasiantuntijana MM-kisalähetyksissä.\n\nPelaajana \nHannu Aravirta oli pelipaikaltaan hyökkääjä. Hän aloitti pelaamisen vasta 11-vuotiaana Savonlinnassa SaPKo:n juniorijoukkueissa. Aravirta siirtyi A-juniori-ikäisenä pelaamaan Turkuun TuTon riveihin yhdeksi kaudeksi. Hän pelasi 1-divisioonatasolla TuTossa 1973–1974 A-nuorten joukkueessa ja palasi takaisin Savonlinnaan kaudeksi 1974–1975 SaPKon pelatessa 1-divisioonassa. Seuraaville kausille Aravirta siirtyi Ouluun pelaamaan Kärpissä kaksi kautta 1-divisioonassa, kunnes kaudelle 1977–1978 Kärpät nousi SM-liigaan. Yhden pääsarjatasolla vietetyn kauden jälkeen Aravirta siirtyi pelaamaan Ruotsiin kolmeksi seuraavaksi kaudeksi: Södertäljessä 1978–1980 ja Kirunassa 1980–1981. \n\nViimeiset vuotensa pelaajaurallaan Aravirta pelasi Kärpissä pelaten kaksi täyttä kautta. Aravirta päätti uransa kauden 1983–1984 aikana, jolloin hän toimi Pentti Matikaisen valmentamassa joukkueessa pelaavana kakkosvalmentajana. Matikainen oli houkuttelemassa Aravirtaa siirtymään valmentajan tehtäviin.\n\nHannu Aravirta pelasi SM-liigatasolla 93 ottelua tehden niissä pisteet 27+21=48. Divisioonatasolla mies pelasi yli piste per ottelu -keskiarvolla tehden 126 ottelussa tehot 78+73=151.\n\nValmentajana \nSM-liigan joukkueista Aravirta on valmentanut JyP HT:tä (1988–1993), Jokereita (1993–1996, 2009), HIFK:ta (2003–2005), Pelicansia (2006–2009, 2013–) sekä Oulun Kärppiä (apuvalmentajana 1983–1985 ja 1987–1988, päävalmentajana 2010–2013). Hän on voittanut SM-liigassa valmentajana kaksi mestaruutta, kolme hopeaa ja kaksi pronssia. Hänet valittiin SM-liigan parhaaksi valmentajaksi vuonna 1989. Viimeisimmästä tehtävästään Jokereiden päävalmentajana hän sai potkut keskiviikkona 25. marraskuuta 2009. Jokerit oli tuolloin SM-liigassa viimeisenä. Tammikuussa 2010 Aravirta nimitettiin Elitserien-seura Modon päävalmentajaksi. \n\nSuomen jääkiekkomaajoukkueen valmennusportaassa Aravirta aloitti vuonna 1992, kun hänestä tuli Leijonien kakkosvalmentaja. Kakkosvalmentajana hän voitti maailmanmestaruuden, MM-hopean ja olympiapronssin. Maajoukkueen päävalmentajaksi Aravirta siirtyi vuonna 1998. Päävalmentajan paikalla hän luotsasi Leijonat kolme kertaa MM-hopealle, kerran MM-pronssille ja kerran olympiapronssille. Aravirta lopetti tehtävässä vuonna 2003. Aravirta valmensi Suomen jääkiekkomaajoukkuetta 194 ottelussa, mikä on suurin ottelumäärä Suomen valmentajana. Vuosiksi 2004–2006 hän teki paluun maajoukkuevalmennukseen, kun hän astui Suomen alle 20-vuotiaiden maajoukkueen peräsimeen. Pikkuleijonien kanssa Aravirta voitti kaksi MM-pronssia.\n\nSaavutukset sarjavalmentajana \n 1988–1989 SM-hopeaa (JYP)\n 1991–1992 SM-hopeaa (JYP)\n 1992–1993 SM-pronssia (JYP)\n 1993–1994 SM-kultaa (Jokerit)\n 1994–1995 SM-hopeaa (Jokerit)\n 1995–1996 SM-kultaa (Jokerit)\n 2003–2004 SM-pronssia (HIFK)\n\nSaavutukset maajoukkuevalmentajana \n Talviolympialaiset 1994 – Pronssia (kakkosvalmentajana)\n MM-1994 – Hopeaa (kakkosvalmentajana)\n MM-1995 – Kultaa (kakkosvalmentajana)\n Talviolympialaiset 1998 – Pronssia\n MM-1998 – Hopeaa\n MM-1999 – Hopeaa\n MM-2000 – Pronssia\n MM-2001 – Hopeaa\n U20 MM-2004 – Pronssia\n U20 MM-2006 – Pronssia\n\nLähteet \n \n Haapakoskelle kenkää – Aravirta ohjaksiin\n\nViitteet\n\nAiheesta muualla \n\nAravirran tiedot Jääkiekkomuseon sivulla\n Ylen Elävä arkisto: Arvostettu ja arvosteltu Hannu Aravirta\n Iltalehden Julkkislista: Hannu Aravirta\n\nKirjallisuus \n \n\nSuomalaiset jääkiekkoilijat\nSuomalaiset jääkiekkovalmentajat\nVuonna 1953 syntyneet\nElävät henkilöt\nSeulonnan keskeiset artikkelit"}
{"id": "1606272", "url": "https://fi.wikipedia.org/wiki/Panamanpallotanssija", "title": "Panamanpallotanssija", "text": "Panamapallotanssija (Corapipo altera) on tanssijoihin kuuluva lintulaji. Toisinaan sitä pidetään pallotanssijan (Corapipo leucorrhoa) alalajina. Lajia tavataan Väli- ja Etelä-Amerikasta.\n\nKoko ja ulkonäkö\nPanamanpallotanssija on pienikokoinen lintu voi kasvaa noin 10 cm pitkäksi. Sukupuolet eroavat toisistaan ulkonäöltään. Panamanpallotanssijakoiras on yleisväriltään sinertävän musta. Kurkku ja kaulan sivut ovat valkoiset. Lajin naaras on oliivinvihreä, ja sen kurkku on harmahtava.\n\nLevinneisyys ja elinympäristö\nPanamanpallotanssijaa tavataan Hondurasista Venezuelaan ulottuvalta alueelta. Lajin elinympäristöä ovat sademetsät ja metsien reunamaat. Useimmiten sitä tavataan metsien ala- tai keskikerroksista. Panamanpallotanssijan ravintoa ovat selkärangattomat eläimet ja hedelmät.\n\nLähteet\n\nTanssijat (linnut)"}
{"id": "230173", "url": "https://fi.wikipedia.org/wiki/Museum%20of%20Modern%20Art", "title": "Museum of Modern Art", "text": "Museum of Modern Art (MoMA) on taidemuseo New Yorkin Keski-Manhattanilla.\n\nHistoria\n\nMuseum of Modern Artin perusti vuonna 1929 rahoittajakolmikko Abby Aldrich Rockefeller (John D. Rockefeller, Jr.:n vaimo), Mary Quinn Sullivan ja Lillie P. Bliss. Rockefeller Jr. luovutti pääosan rahoituksesta rakentamiseen ja ylläpitoon.\n\nEnsimmäisen johtajan Alfred H. Barrin aikana museon kokoelmat laajenivat pian pesämunaksi saaduista yhdeksästä työstä. MoMA:n nykyisen rakennuksen ovat suunnitelleet arkkitehdit Philip L. Goodwin ja Edward Durell Stone, ja se avautui yleisölle 10. toukokuuta 1939.\n\nLaajennukset\n1950- ja 60-luvulla rakennusta laajennettiin Philip Johnsonin johdolla, 1980-luvulla Cesar Pellin, ja vuonna 2004 Yoshio Taniguchin johdolla. Vuonna 2019 valmistui Diller Scofidio + Renfron suunnittelema 4 366 m² suuruinen, 450 miljoonaa dollaria maksanut laajennusosa, joka jyräsi alleen viereisen kansantaiteen museon. Osa MoMA:sta ulottuu Jean Nouvelin suunnittelemaan viereiseen rakennukseen. MoMAn rakennus kattaa nyt suurimman osan läntiseen 54. katuun ja läntiseen 53. katuun sekä Fifth Avenueen ja Sixth Avenueen rajautuvasta korttelista. \n\nMoMAn Keski-Manhattanin yksikkö suljettiin toukokuussa 2002. Japanilaisen arkkitehdin Yoshio Taniguchin suunnittelema rakennuksen uudelleenjärjestely avattiin marraskuussa 2004. MoMAn uudelleen avaaminen herätti ristiriitoja, koska sen pääsymaksu nousi kahdestatoista dollarista kahteenkymmeneen. Tästä huolimatta taidemuseon vuosittainen vierailijamäärä on noussut keskimäärin 2,5 miljoonaan kävijään.\n\nKokoelma\n\nPS 1 ja taideradio\n\nNew Yorkin Queensissä sijaitseva nykytaiteen keskus P.S.1 liitettiin osaksi MoMAa tammikuussa 2000. P.S.1 on epävirallisempi, kokeellisempi ja pienimuotoisempi kuin MoMA:n Manhattanin yksikkö. P.S.1 ylläpitää myös WPS1 taideradiota, josta voi kuunnella New Yorkin taideuutisia ja kulttuuriohjelmia.\n\nLähteet\n\nAiheesta muualla\n\n Museon sivut  \n P.S.1 taidekeskus  \n WPS1 taideradio \n Kuvia: Flickr MoMA Group\n\nYhdysvaltain taidemuseot\nManhattanin museot\nSeulonnan keskeiset artikkelit\nRockefellerin suku\nMidtown (Manhattan)"}
{"id": "802261", "url": "https://fi.wikipedia.org/wiki/Keltasiipisirkku", "title": "Keltasiipisirkku", "text": "Keltasiipisirkku (Melanodera melanodera) on Etelä-Amerikan eteläkärjessä tavattava tangaroihin kuuluva varpuslintu.\n\nKoko ja ulkonäkö \nKooltaan keltasiipisirkku on noin 15 cm. Koiraan niska ja päälaki ovat väriltään harmaat. Päässä ovat valkoiset silmäkulma- ja viiksijuovat. Kurkku on väriltään musta, ja vatsa on harmahtavan keltainen. M. m. princetoniana -alalajin siivet ovat väriltään kirkkaan keltaiset. Falklandinsaarilla elävän M. m. melanodera -nimialalajin siivet sen sijaan ovat väritykseltään pääosin oliivinvihreät. Naaras on väritykseltään selästään ruskeampi, ja selässä on mustia raitoja. Vatsa on valkeahko ja raidoitukseltaan ruskea. Naaraan siivissä on myös keltaista, mutta ei yhtä paljon kuin koiraalla.\n\nLevinneisyys ja elinympäristö \nKeltasiipisirkkua tavataan Chilen ja Argentiinan eteläosista (M. m. princetoniana) ja Falklandinsaarilta (M. m. melanodera). Linnun elinympäristöä ovat kuivat ruohomaat, laitumet ja pellot. Elinympäristöt sijaitsevat yleensä alle 500 metrin korkeudella meren pinnasta. Lampaiden laajamittainen laiduntaminen on pienentänyt linnuille sopivien elinympäristöjen määrää. Keltasiipisirkut etsivät ruokaa heinikon joukosta useimmiten pieninä parvina.\n\nLähteet \n\nTangarat"}
{"id": "1344460", "url": "https://fi.wikipedia.org/wiki/Glendale%20Fighting%20Club", "title": "Glendale Fighting Club", "text": "Glendale Fighting Club on yhdysvaltalainen vapaaottelu- ja nyrkkeilyseura, jonka perusti armenialaissyntyinen Edmond Tarverdyan. Seuran tunnetuimpia ottelijoita ovat vapaaottelijat Ronda Rousey ja Travis Browne, sekä nyrkkeilijä Vic Darchinyan.\n\nSeuran päävalmentajana on Edmond Tarverdyan, joka on otellut myös vapaaottelijana kahden ottelun verran.\n\nLähteet\n\nAiheesta muualla\nKotisivut \n\nKamppailulajiseurat"}
{"id": "5796", "url": "https://fi.wikipedia.org/wiki/J%C3%A4rvitaimen", "title": "Järvitaimen", "text": "Järvitaimen (Salmo trutta lacustris tai Salmo trutta m. lacustris) on taimenen alalaji, joka on sopeutunut elämään makeassa vedessä koko elinkierron ja tekee syönnösvaelluksen syntymäjoesta tai -purosta järveen. Järvitaimen, meritaimen (Salmo trutta trutta) ja purotaimen (Salmo trutta fario) ovat kaikki saman lajin alalajeja, joiden pääasiallinen erottava tekijä on se, että ne elävät erilaisissa elinympäristöissä. Tästä syystä järvitaimenta pidetään usein vain taimenen ekologisena muotona (Salmo trutta m. lacustris).\n\nLähteet\n\nViitteet\n\nAiheesta muualla \n\nLohikalat"}
{"id": "1285123", "url": "https://fi.wikipedia.org/wiki/La%20Franja", "title": "La Franja", "text": "La Franja (kirjaimellisesti 'nauha') on nauhanmuotoinen alue Espanjan Itä-Aragoniassa, Katalonian vastaisella rajalla, jolla puhutaan katalaania. Aluetta kutsutaan katalaaniksi myös nimillä Franja de Ponent, Franja d'Aragó ja Franja Oriental d'Aragó.\n\nLähteet\n\nAiheesta muualla \n\nAragonia\nKatalaanin kieli"}
{"id": "571766", "url": "https://fi.wikipedia.org/wiki/Mark%20Priestley", "title": "Mark Priestley", "text": "Mark Priestley (9. elokuuta 1976 Perth, Australia – 27. elokuuta 2008 Sydney, Australia) oli australialainen näyttelijä. Hänet tunnettiin erityisesti sarjasta All Saints, jossa hän esitti Dan Goldmania.\n\nMark Priestley teki itsemurhan 27. elokuuta 2008 hyppäämällä hotellin ikkunasta. Hän oli 32-vuotias.\n\nAustralialaiset näyttelijät\nItsemurhan tehneet\nVuonna 1976 syntyneet\nVuonna 2008 kuolleet"}
{"id": "1322863", "url": "https://fi.wikipedia.org/wiki/Aasmund%20Bj%C3%B8rkan", "title": "Aasmund Bjørkan", "text": "Aasmund Bjørkan (s. 3. heinäkuuta 1973) on norjalainen jalkapallovalmentaja ja entinen hyökkääjä. Tammikuusta 2018 FK Bodø/Glimtin urheilutoimenjohtajana.\n\nUra pelaajana\n\nBjørkan aloitti pelaajauransa kasvattajaseurassaan FK Bodø/Glimtissä, jonka edustusmiehistössä hän debytoi kaudella 1991. Seura nousi kaudeksi 1993 pääsarjaan ja Bjørkanista tuli seuran avainpelaajia tulevina liigavuosina. Hyökkääjänä ja keskikentällä viihtynyt Bjørkan tehtaili parhaalla kaudellaan yhdeksän liigamaalia. Bjørkan voitti seuran paidassa Norjan cupin mestaruuden 1993 ja oli häviämässä loppuottelussa 1996 Tromsølle 2–1. Elokuussa 2000 hän siirtyi Vålerengaan. Oslolaisseura putosi kauden jälkeen Adeccoligaeniin, jossa Bjørkan edusti seuraa nousuun päättyneen kauden 2001 ollen avainroolissa seuran paluussa pääsarjaan. Kaudella 2002 Bjørkanin peliaika jäi vähäiseksi ja elokuussa hän palasi takaisin Bodø/Glimtiin. Polvivaivat vaikeuttivat Bjørkanin uran viimeisiä pelivuosia. Hän lopetti uransa kauden 2005 jälkeen.\n\nUra valmentajana\n\nBjørkan oli vuonna 2006 ehdolla Steigen SK:n päävalmentajaksi, mutta sopimus ei koskaan toteutunut. Sen sijaan hän jatkoi uraansa Bodø/Glimtin organisaatiossa pelaajien kehittäjänä, kunnes aloitti kauden 2009 alussa Altan päävalmentajana. Hän valmensi seuraa kaksi kautta Adeccoligaenin keskikastissa ja siirtyi kauden 2010 jälkeen Ranheimin päävalmentajaksi. Hän luotsasi seuran parhaimmillaan Adeccoligaenin neljänneksi kaudella 2011 ja jätti joukkueen sopimuksensa umpeuduttua kauden 2012 jälkeen.\n\nKaudeksi 2013 Bjørkan palasi Bodø/Glimtiin, kun hänestä tuli Jan Halvor Halvorsenin apuvalmentaja. Heidän johdollaan seura voitti Adeccoligaenin mestaruuden kaudella 2013 ja palasi neljän kauden tauon jälkeen pääsarjatasolle. Kauden 2015 jälkeen hän korvasi Halvorsenin seuran päävalmentajana. Bjørkanin johdolla seura putosi kauden 2016 päätteeksi liigasta, mutta nousi heti kauden 2017 Adeccoligaenin mestaruuden myötä takaisin pääsarjaan. Hänet palkittiin sarjatason parhaana valmentajana. Nousuun päättyneen kauden jälkeen Bjørkan jätti päävalmentajan tehtävät ja siirtyi seuran urheilutoimenjohtajaksi.\n\nMeriitit\n\nPelaajana\n Norjan cup: 1993\nHopeaa: 1996\n Adeccoligaen: 2001\n\nValmentajana\n Adeccoligaen: 2017\n Adeccoligaenin paras valmentaja: 2017\n\nLähteet\n\nNorjalaiset jalkapalloilijat\nNorjalaiset jalkapallovalmentajat\nVuonna 1973 syntyneet\nElävät henkilöt"}
{"id": "843822", "url": "https://fi.wikipedia.org/wiki/HMS%20Hursley", "title": "HMS Hursley", "text": "HMS Hursley (viirinumero L84) oli Britannian kuninkaallisen laivaston Hunt-luokan tyypin II saattuehävittäjä, joka palveli toisessa maailmansodassa. Alus siirrettiin 1943 Kreikan laivastolle nimettynä Kritiksi.\n\nValmistus \n\nAlus tilattiin 20. joulukuuta 1939 osana vuoden 1939 hätäohjelmaa () Hebburnistä Hawthorn Leslie and Companyltä, missä köli laskettiin 21. joulukuuta 1940 työnumerolla J4139. Alus laskettiin vesille 25. heinäkuuta 1941 nimettynä Hampshiressä pidetyn ketunmetsästyksen mukaan. Alus valmistui 2. huhtikuuta 1942.\n\nPalvelus \nMaaliskuussa 1942 alus määrättiin Itäisen laivaston 2. hävittäjälaivueeseen. Alus siirtyi koeajojen loppuunsaattamiseksi ja varustettavaksi Scapa Flowhun, missä se liitettiin koulutettavaksi Kotilaivastoon.\n\nAlus suojasi HMS Escapaden, HMS Faulknorin, HMS Inglefieldin, HMS Marnen, HMS Martinin, HMS Oribin, HMS Punjabin, HMS Belvoirin, HMS Lamertonin, HMS Middletonin, USS Madisonin, USS Plunkettin, USS Wilsonin ja USS Wainwrightin kanssa taistelulaivoja HMS King George V:tä ja USS Washingtonia, lentotukialus HMS Victoriousia, risteilijöitä HMS Kenya ja USS Wichita suojattaessa Neuvostoliittoon matkannutta saattuetta PQ15 ja sieltä palannutta QP11. Koulutuksen päätyttyä alus siirtyi Clydeen liittyäkseen saattueeseen WS19.\n\nAlus liittyi 11. toukokuuta HMS Mauritiuksen, HMS Carnarvon Castlen ja Belvoirin kanssa saattueen WS19 valtamerisuojaukseksi. Alus erkani 22. toukokuuta Freetowniin saavuttuaan saattueesta ja liittyi siihen uudelleen 25. toukokuuta jatkettaessa matkaa Hyväntoivonniemelle. Alus jatkoi 5. kesäkuuta matkaansa saattueen mukana Durbaniin, vaikka muu suojue poistui Kapkaupunkiin. Alus lähti 14. kesäkuuta Durbanista Belvoirin kanssa liittyäkseen saattueeseen, mistä se erkani 23. kesäkuuta tankatakseen Mombasassa. Aluksen määränpää vaihtui Aleksandriaksi, kun se lainattiin Välimeren laivaston 5. Hävittäjälaivueelle. Alus liittyi 29. kesäkuuta Aleksandriassa uuteen laivueeseensa.\n\nAlus suojasi laivueen mukana itäisen Välimeren saattueita. Alus suojasi 25. heinäkuuta Belvoirin kanssa vaurioituneen sukellusveneen HMS Porpoisen paluun Port Saidiin. Se osallistui 29. elokuuta Abu Dabban tulitukseen, jolloin se kärsi lieviä vaurioita ilmahyökkäyksessä.\n\nAlus suojasi 14. syyskuuta HMS Aldenhamin kanssa Aleksandriasta hinaaja HMS Brigandin, jonka tehtävänä oli noutaa Tobrukin edustalla ilmahyökkäyksessä vaurioituneet risteilijä HMS Coventry ja hävittäjä HMS Zulu. Hinauksen aikana tapahtuneessa ilmahyökkäyksessä Zulu upposi.\n\nAlus osallistui lokakuussa kahteen maavoimien operaatioita Lightfootia ja Superchargea tukevaan operaatioon. Alus suojasi 17. marraskuuta Aldenhamin, HMS Beaufortin, HMS Croomen, HMS Dulvertonin, HMS Exmoorin, Belvoirin, HMS Hurworthin, HMS Tetcottin ja Kreikan laivaston Pindosin kanssa Maltalle matkannutta operaatio Stoneagen saattuetta MW13. Seuraavana päivänä saattue joutui ilmahyökkäykseen, jolloin risteilijä HMS Arethusaan osui torpedo pakottaen sen palaamaan Aleksandriaan. Hursley erkani 19. marraskuuta Maltalle saavuttua saattueesta palaten suojauksen mukana Aleksandriaan. Alus saapui 21. marraskuuta Port Saidiin.\n\n1943 \nTammikuussa 1943 alus tuki laivueen mukana maavoimien etenemistä sekä suojasi rannikkosaattueita. Alus upotti 14. tammikuuta HMS Pakenhamin kanssa Italian laivaston sukellusveneen R.Smg Narvalon, joka oli kuljettamassa ammuksia ja polttoainetta Tripoliin.\n\nAlus suojasi saattuetta XT3 Aleksandriasta Tripoliin. Se upotti 19. helmikuuta Benghazista luoteeseen HMS Isiksen ja lentokoneiden kanssa Saksan laivaston sukellusveneen U-562 (). Helmikuun lopulla alus siirrettiin Välimeren laivaston 22. hävittäjälaivueeseen.\n\nAlus esti 8. toukokuuta Aldenhamin, Dulvertonin, Lamertonin, HMS Wiltonin, HMS Zetlandin ja Kreikan laivaston Kanariksen kanssa askelivaltojen joukkojen evakuoinnin Tunisiasta Sisiliaan operaatio Retributionissa. Se osallistui 12. toukokuuta Aldenhamin ja Kanariksen kanssa Tunisian rannikon edustalla Zembran maihinnousuun, minkä jälkeen alus vei Maltalle saarella vangitut akselivaltojen sotilaat.\n\nAlus määrättiin kesäkuun lopulla Sisilian maihinnousuun ja se liitettiin heinäkuussa itäisen tukiosaston saattajaryhmä R:ään. Alus purjehti Aleksandriaan, josta se lähti 6. heinäkuuta saattueen MWF36 mukana merelle. Seuraavana päivänä alus palasi Aleksandriaan, josta se lähti 9. heinäkuuta saattueen MWS36 mukana merelle. Saattueesta erottuaan alus matkasi Syrakusaan, mistä se tuki laivueen mukana maajoukkojen taistelua sekä suojasi alueen saattueita.\n\nSyyskuussa alus vapautui operaatiosta ja liitettiin Italian antauduttua Levantin Hunt-laivueeseen tukemaan Egeanmeren saarten miehitystä. Aluksen tukikohtana oli Aleksandria.\n\nAlus suojasi 16. lokakuuta HMS Pennin, HMS Jerviksen ja Kreikan laivaston Miaouliksen kanssa risteilijä HMS Auroraa. Osaston tehtävänä oli estää Kalymnoksen ja Leroksen itäpuolella saksalaisten joukkojen siirrot. Alukset kohtasivat Italian laivaston E-veneitä ja sluupin Port Aktin edustalla, jolloin ne upottivat saattajana toimineen Uj 2109:n. Osasto joutui ilmahyökkäykseen kyeten vetäytymään ilman vaurioita toimittaen täydennyksiä Lerokselle.\n\nSeuraavana päivänä alus makasi valoisan ajan osaston mukana ankkurissa Turkin aluevesillä, minkä jälkeen osasto tuki maajoukkojen taistelua tykkitulella. 18. lokakuuta osasto oli jälleen valoisan ajan Turkin vesillä, minkä jälkeen Hursley tiedusteli Pserimoksen edustalla sekä tulitti Kosin rannikkoa saaden osuman rannikkotykistön tulessa.\n\nAlus lähti 19. lokakuuta osaston mukana Scarpantosta Aleksandriaan, jossa se siirrettiin seuraavana päivänä telakalle. Alus lähti 23. lokakuuta Auroran ja Aldenhamin kanssa merelle. Aluksille kuormattiin seuraavana päivänä risteilijä HMS Phoebelta joukkoja vietäväksi seuraavana yönä Lerokselle. Alus palasi operaatiosta vapauduttuaan Aleksandriaan.\n\nAlus siirrettiin 22. joulukuuta Kreikan laivastolle, joka nimesi sen Kritiksi. Sen laivueena kuitenkin säilyi 22. hävittäjälaivue. Kreikka palautti aluksen Britannialle 12. joulukuuta 1959, jolloin se sijoitettiin poistolistalle. Alus myytiin romutettavaksi 27. huhtikuuta 1960 Kreikassa ja se hinattiin romuttamolle vielä samana vuonna.\n\nLähteet\n\nViitteet\n\nKuninkaallisen laivaston Hunt-luokan hävittäjät\nHawthorn Leslien valmistamat alukset\nYhdistyneen kuningaskunnan toisen maailmansodan hävittäjät"}
{"id": "905758", "url": "https://fi.wikipedia.org/wiki/Eduardo%20Avaroan%20suojelualue", "title": "Eduardo Avaroan suojelualue", "text": "Eduardo Avaroan suojelualue on luonnonsuojelualue Bolivian lounaisosassa . Se sijaitsee Andeilla  lähellä Salar de Uyunin suola-aavikkoa. Puistossa on kylmää ja kuivaa. Siellä on geysireitä, kuumia lähteitä ja  mineraalien värjäämiä järviä. Siellä tavataan vikunjoiden ja laamojen laumoja sekä flamingoita. Tunnetuimmat flamingojen suosimat suolajärvet ovat  Laguna Colorada ja Laguna Verde.\n\nLähteet\n\nAiheesta muualla\n\nBolivian kansallispuistot"}
{"id": "1513191", "url": "https://fi.wikipedia.org/wiki/Pantikapaion", "title": "Pantikapaion", "text": "Pantikapaion ( tai , myös Pantikapaia, ; ) eli Bosporos (; ) oli antiikin aikainen kaupunki ja kaupunkivaltio (polis) Taurikessa Skyytiassa, nykyisellä Krimin niemimaalla Ukrainassa. Sen arkeologinen kohde sijaitsee nykyisen Kertšin kaupungin keskustan eteläpuolella.\n\nPantikapaion oli kreikkalainen siirtokunta, joka perustettiin 500-luvun eaa. alkupuolella. 400-luvulta eaa. lähtien Pantikapaion toimi Bosporoksen valtakunnan pääkaupunkina.\n\nMaantiede  \n\nPantikapaionin kaupunki sijaitsi Tauriken eli Taurien Khersonesoksen itärannikolla Kimmeroksen Bosporoksen (nyk. Kertšinsalmi) länsirannalla, lähellä Maiotiin järven (nyk. Asovanmeri) suuta. Kaupungin akropoliina eli linnavuorena ja yläkaupunkina toimi Mithridates-vuorena tunnettu kukkula, jonka ympärysmitan Strabon kuvasi 20 stadioninmitaksi. 300-luvulla eaa. kaupunkikeskus kattoi noin 100 hehtaarin kokoisen alueen. Kukkula vaikuttaa olleen pienellä niemellä, jonka pohjois- ja eteläpuolella oli lahdet; tällöin nykyisen kaupungin keskustan paikka oli antiikin aikaan vielä veden alla.\n\nPantikapaionin etäisyys Maiotiin suusta oli noin 14 kilometriä. Pseudo-Skylaks arvioi etäisyyden 30 stadioninmitaksi, mikä on yli puolet liian pieni. Arrianos arvioi etäisyyden oikeammin 60 stadioninmitaksi. Hän katsoi tämän olevan etäisyyden kaupungista Tanais-joen (nyk. Don) suulle, ja hän piti selvästi Maiotista joen jatkeena ja Kimmeroksen Bosporosta Maiotiin jatkeena. Pantikapaionin sijainti vesiteiden risteyskohdassa oli ihanteellinen kaupan kannalta. Sen länsipuolella puolestaan sijaitsi laaja, hedelmällinen tasanko, joka ulottui lounaaseen noin 95 kilometrin päähän Theodosiaan saakka. Rannikolla Pantikapaionista pohjoiseen sijaitsivat kaupungit Myrmekeion ja Parthenion ja etelään Tyritake ja Nymfaion. Salmen toisella puolella sijaitsivat muun muassa Fanagoria ja Hermonassa.\n\nPantikapaionin kaupunkivaltion hallussa olleen alueen kooksi on arvioitu yli  neliökilometriä. Tämä tekee sitä pinta-alaltaan kolmanneksi suurimman tunnetun poliksen Syrakusan ja Spartan jälkeen. Tarkan alueen määrittely on kuitenkin hankalaa. Kaupunkivaltion alueella oli sekä muita sen alaisuudessa olleita poliksia että suuri määrä kyliä, joita arvioidaan olleen 300-luvulla eaa. jopa 200.\n\nHistoria \n\nPantikapaion oli Joonian Miletoksesta tulleiden asuttajien perustama siirtokunta. Se perustettiin arkaaisella kaudella noin vuonna 575 eaa. Paikalla oli ollut varhaisempi paikallisen ei-kreikkalaisen skyyttien heimon asutus, jonka nimi oli Pantikapa (myös Panti Kapa). Pantikapaion oli Miletoksen varhaisin siirtokunta seudulla, ja Ammianus Marcellinus kutsui sitä Miletoksen kaupunkien äidiksi Bosporoksella. Stefanos Byzantionlainen kertoo kaupungin synnystä kuitenkin toisen version, jossa sen olisi perustanut Aieteen poika, joka sai alueen lahjaksi skyyttien kuninkaalta Agaiteelta.\n\nKreikkalaiset yhdistivät kaupungin nimen Pan-jumalaan, ja tämän nimi esiintyi myöhemmin usein kaupungin rahoissa. Todellisuudessa nimi perustui skyytinkieleen ja alkuperäisen asutuksen nimeen, jonka kreikkalaiset sovittivat omaan kieleensä kuten usein muuallakin. Kaupungin väestö koostui osaksi kreikkalaisista ja osaksi skyyteistä ja muusta paikallisesta väestöstä. Sen asukkaasta käytettiin etnonyymejä Pantikapaieus (), Pantikapeus () ja Pantikapaïtēs ().\n\nPantikapaion oli seudun tärkein kaupunki ja satama, ja tärkeä viljanviennin keskus Välimeren kreikkalaisille pääalueille. Pantikapaion perusti heti 500-luvulla eaa. seudulle omia siirtokuntiaan, joita olivat Myrmekeion ja Tyritake emäkaupungin alaisuudessa olleina poliksina, sekä Porthmion, joka toimi linnoituksena. Kaupunki löi omaa hopearahaa 500-luvulta eaa. ja pronssirahaa 400-luvulta eaa. lähtien.\n\nPantikapaion toimi Bosporoksen valtakunnan pääkaupunkina noin vuodesta 480 eaa. lähtien. Siksi se tunnettiin tuolloin myös nimellä Bosporos, jota käytettiin myös koko kuningaskunnasta. Vastaavasti etnonyyminä esiintyi nyt myös Bosporitēs (). Kuningaskunnan kautta suuri osa Kimmeroksen Bosporoksen kaupungeista liitettiin Pantikapaionin suojelun alle, joskin itsehallinnollisina poliksina. Ulkopuolelle jäivät itsenäisinä muun muassa Nymfaion ja Theodosia sekä mahdollisesti myös Fanagoria.\n\nBosporoksen valtakunnan hallitsijasukuna toimi ensin Arkhaianaktidien (Arkhaianaktidai) suku ja myöhemmin vuodesta 438/437 eaa. lähtien Spartokidien (Spartokidai) suku, joka hallitsi aina vuoteen 109 eaa. saakka. Hallitsijat pyrkivät liittämään myös seudun vielä itsenäisinä olleet polikset sekä muita lähialueita valtakuntaan. Laajimmillaan Pairisades I:n aikana 344/343–311/310 eaa. valtakunta ulottoi Tauriasta Kaukasukselle.\n \nPantikapaion taantui jossain määrin taloudellisesti 300–200-luvuilla eaa. sarmaattien vallattua alueen. Taantumiseen vaikutti myös Egyptistä tuodun viljan aiheuttama kilpailu kaupungin taloudelle. Pantikapaionin nimellä lyötiin kultarahaa ensimmäiseltä vuosisadalta eaa. lähtien. Kaupunki kärsi suuria vaurioita maanjäristyksessä vuonna 63 eaa. Myöhemmin tuhoja aiheuttivat myös gootit ja hunnit.\n\nPantikapaionin seutu oli osana Bysantin valtakuntaa vielä 500-luvulla jaa. Tuolloin kaupunki tunnettiin ennen kaikkea nimellä Bosporos. Keisari Justinianus kunnostutti kaupungin muurit. Kaupungin vanha nimi eli muistissa vielä myöhemmällekin keskiajalle, jolloin paikka esiintyy italialaisissa kartoissa sekä nimellä Pandico tai Pondico että nimellä Bospro tai Vospro.\n\nRakennukset ja löydökset\n\nKaupunki \n\nPantikapaion oli ympäröity kaupunginmuureilla, jotka on ajoitettu 400-luvun eaa. lopulle. Akropoliilla oli linnoitus, jonka muurit rakennettiin puolestaan 400- tai 300-luvulla eaa. Kukkula oli rakennettu täyteen taloja kauttaaltaan. Akropoliilla tiedetään olleen temppelit ainakin Apollon Prostateelle, Efesoksen Artemiille, Zeukselle, Demeterille ja Afroditelle. Artemiin temppeli rakennettiin noin vuonna 540 eaa. ja Apollonin temppeli 400-luvulla eaa. Kukkulalta on löydetty muun muassa joonialaista tyyliä edustaneen, noin 20 × 40 metriä kooltaan olleen temppelin jäänteet, mukaan lukien sen arkkitraavia sekä pylväiden ja alttarin osia. 300- tai 200-luvulla eaa. akropoliille rakennettiin kuninkaallinen palatsi.\n\nKaupungin varhaisimmat talot on ajoitettu heti kaupungin perustamisen aikoihin 600-luvun eaa. lopulle tai 500-luvun eaa. alkuun. Vanhimmat talot olivat pieniä ja yksihuoneisia. Myöhemmin 500-luvulla eaa. talot suurenivat kaksihuoneisiksi, ja niitä alettiin myös koristella ylellisemmin muun muassa stukkomaalauksin. Varhaisimmat merkit kaupunkisuunnittelusta ovat 500-luvun eaa. lopulta. 200–100-luvulta eaa. on löydetty peristyylipihalla varustettuja taloja.\n\nKaupungin satamaan, joka sijaitsi kukkulan itäpuolella, mahtui antiikin lähteiden mukaan 30 laivaa.\n\nTumulus-haudat \n\nPantikapaionin huomattavimpia löytöjä ovat lukuisat kurganit eli tietyntyyppiset tumulus-haudat eri puolilla kaupungin ympäristöä. Niitä tunnetaan yhteensä noin 200. Huomattavimmat tunnetaan nimillä Kuninkaallinen kurgan, Kultainen kurgan, Kul-Oba ja Melek Cesme. Kurganit ajoittuvat 300-luvulta eaa. 100-luvulle jaa., ja pantikapaionlaiset omaksuivat niiden rakentamisen skyyteiltä. Näin haudat kertovat sekä skyyttien hellenisoitumisesta että paikallisten kreikkalaisten ”barbarisoitumisesta”. Haudat on koristeltu seinämaalauksin, jotka esittävät muun muassa taistelukohtauksia tai mytologisia aiheita, tai hyödyntävät geometrisia kuvioita.\n\nKuninkaallinen kurgan\n\nKuninkaallinen kurgan on saanut nimensä koostaan ja ulkoasustaan, mutta sen ei tiedetä olleen todellisuudessa kuninkaallinen hauta. Se on ajoitettu 300-luvun eaa. lopulle. Kurgan sijaitsee noin kuusi kilometriä kaupungista koilliseen. Tumulusta ympäröi noin 260 metriä pitkä muuri, ja hautakummun korkeus on noin 17 metriä. Tumulukseen johtaa noin 36 metriä pitkä ja kolme metriä leveä dromos-käytävä, ja sisällä olevan hautakammion koko on noin 4,4 × 4,2 metriä. Hauta oli ryöstetty jo antiikin aikana. Se vaikuttaisi olleen jonkinlaisessa käytössä varhaisella kristillisellä ajalla. Haudalla suoritettiin kaivauksia vuosina 1833–1837, ja sen sisältä löydettiin vain puinen sarkofagi.\n\nKultainen kurgan\n\nKultainen kurgan on saanut nimensä siitä, että tataarit ovat kutsuneet paikkaa nimellä Altun-Obo, ”Kultainen vuori”. Se on ajoitettu 300-luvulle eaa. Tumuluksen ympärysmitta on noin 240 metriä ja korkeus noin 21 metriä. Sen sisään johtaa dromos-käytävä, ja sen sisällä on pyöreä hautakammio, jonka halkaisija on noin 6,4 metriä ja korkeus noin yhdeksän metriä. Myös tämä hauta oli ryöstetty jo antiikin aikana.\n\nKul-Oba\n\nKul-Oban kurgan ajoittuu noin vuosiin 400–350 eaa. Tumuluksen halkaisija on noin 50 metriä ja sen sisällä olevan hautakammion koko noin 4,6 × 4,2 metriä. Tämä hauta oli säilynyt ryöstämättömänä ja avattiin vuonna 1830. Sen sisältä löydettiin kuninkaaksi ja kuningattareksi kutsuttujen henkilöiden, oletettavasti skyyttipäällikön ja tämän puolison, luut sekä kultaisia ja hopeisia astioita, muita koriste-esineitä, koruja ja aseita. Arvokkain yksittäinen esine oli elektrumista tehty vaasi, jonka koristelut esittävät skyyttien elämää.\n\nMelek Cesme (Melek-Chesme)\n\nMelek Cesmen kurgan on ajoitettu 300-luvulle eaa. Se sijaitsee kaupungin pohjoispuolella. Tumuluksen halkaisija on noin 60 metriä ja korkeus noin 12 metriä. Tumulukseen johtaa noin yhdeksän metriä pitkä dromos-käytävä, ja sen sisällä on noin 3,7 × 3,7 metrin kokoinen hautakammio. Haudasta on löydetty muun muassa attikalaista keramiikkaa, metalliastioita, aseita ja koruja.\n\nDemeter-kurgan\n\nDemeter-kurgan on saanut nimensä Demeterin päätä esittävästä medaljongistaan. Seinämaalaukset esittävät mytologisia hahmoja, ja niissä esiintyvät Demeterin lisäksi myös Haades, Hermes ja nymfi Kalypso. Hauta on ajoitettu ensimmäiselle vuosisadalle jaa.\n\nEsinelöydöt \n\nMerkittävimmät Pantikapaionista tehdyt esinelöydöt ovat peräisin haudoista. Niihin lukeutuu eri puolilta kreikkalaista maailmaa, kuten Ateenasta, Korintista, Rhodokselta ja Samokselta, tuotua keramiikkaa sekä terrakotta- ja metalliesineitä. Paikallinen tuotanto jäljitteli näitä esikuvia. Kaupungista tehtyjä esinelöytöjä on muun muassa Eremitaašissa ja Kertšin museossa.\n\nLähteet\n\nViitteet\n\nAiheesta muualla \n\nAntiikin Kreikan kaupungit Ukrainassa\nArkeologiset kohteet Ukrainassa\nKrimin historia\nSkyytian kaupungit"}
{"id": "422462", "url": "https://fi.wikipedia.org/wiki/Aftermath", "title": "Aftermath", "text": "Aftermath on The Rolling Stonesin vuonna 1966 julkaistu albumi. Albumi on ensimmäinen laatuaan, joka sisältää ainoastaan yhtyeen jäsenten Mick Jaggerin ja Keith Richardsin kirjoittamia kappaleita. Aftermath oli yhtyeen historian kolmas Isossa-Britanniassa listaykköseksi noussut albumi. Suomessa Aftermath oli myydyin albumi kolmen kuukauden ajan toukokuusta heinäkuuhun 1966 ja pysyi viiden myydyimmän albumin joukossa saman vuoden syyskuuhun saakka.\n\nAlbumi oli yhtyeen ensimmäinen, joka äänitettiin Britannian ulkopuolella, Yhdysvalloissa RCA-studioilla, Hollywoodissa. Se oli myös yhtyeen ensimmäinen stereoalbumi.\n\nAftermath julkaistiin Yhdysvalloissa erilaisella kannella ja hieman eri kappaleilla. Yhdysvaltain painos sisältää muun muassa suuren hitin ”Paint It, Black”. Levy oli korkeimmillaan Billboard-listan sijalla 2. ja myi platinaa.\n\nAlbumilta ei tehty Britanniassa yhtäkään singlejulkaisua. Sen sijaan useat muut artistit tekivät cover-versioita albumin kappaleista. Parhaiten menestyi Chris Farlowen versio kappaleesta ”Out of Time”, joka nousi Britanniassa listaykköseksi heinäkuussa 1966. Muita versioita olivat saman artistin ”Think” (UK #37), David Garrickin ”Lady Jane” (UK #28) ja The Searchersin ”Take It or Leave It” (UK #31). Yhdysvalloissa ”Mother’s Little Helper”, joka ei kuulunut albumin Yhdysvaltain painokselle, julkaistiin singlenä ja se nousi listan sijalle #8.\n\nAlbumin nimeksi oli alun perin tarkoitus tulla Could You Walk on the Water? ja kansikuvassa yhtyeen jäsenet olisivat olleet kaulaa myöten vedessä. Levy-yhtiö Decca Records ei tähän kuitenkaan suostunut.\n\nVuonna 2002 Rolling Stone -lehti valitsi albumin Yhdysvaltain version kaikkien aikojen albumien top 500 -listalla sijalle 108.\n\nKappaleet \nKaikki kappaleet säv. ja san. Mick Jagger ja Keith Richards.\n\nBritannian painos (Decca Records, 1966)\nA-puoli\n \n \n \n \n \n \n\nB-puoli\n\nYhdysvaltain painos (London Records, 1966)\nA-puoli\n  \nStupid Girl \nLady Jane \nUnder My Thumb  \nDoncha Bother Me \nThink  \n\nB-puoli\nFlight 505 \nHigh and Dry \nIt’s Not Easy \nI Am Waiting \nGoing Home\n\nKokoonpano\n\nThe Rolling Stones\nMick Jagger – laulu, lyömäsoittimet, huuliharppu \nKeith Richards – kitara, laulu\nBrian Jones – kitara, marimba, kellot, dulcimer, sitar, piano, urut, cembalo, huuliharppu \nCharlie Watts – rummut, lyömäsoittimet, marimba, kellot \nBill Wyman – bassokitara, marimba, kellot, piano, urut, cembalo\n\nVierailijat\nJack Nitzsche – lyömäsoittimet, piano, urut, cembalo \nIan Stewart – piano, urut, cembalo\n\nTuotanto\nDavid Hassinger – äänittäjä\nAndrew Loog Oldham – tuottaja\nGuy Webster – valokuvat\nJerrold Schatzberg – valokuvat\nSandy Beach – kannen suunnittelu\n\nArvosteluja\n\nAllMusic (Britannian versio) linkki \nAllMusic (Yhdysvaltain versio) linkki\n\nLähteet \n\nThe Rolling Stonesin albumit\nVuoden 1966 albumit"}
{"id": "503029", "url": "https://fi.wikipedia.org/wiki/%C3%89merson%20Le%C3%A3o", "title": "Émerson Leão", "text": "Émerson Leão (s. 11. heinäkuuta 1949) on brasilialainen jalkapalloilija. Hän pelasi maalivahtina ja oli mukana muun muassa vuoden 1970 maailmanmestaruuskilpailut voittaneessa maajoukkueessa.\n\nLeão on myöhemmällä urallaan valmentanut useita seuroja ja Brasilian jalkapallomaajoukkuetta.\n\nBrasilialaiset jalkapalloilijat\nBrasilialaiset jalkapallovalmentajat\nJalkapallon maailmanmestarit\nVuonna 1949 syntyneet\nElävät henkilöt"}
{"id": "1265368", "url": "https://fi.wikipedia.org/wiki/SMS%20Lika%20%281917%29", "title": "SMS Lika (1917)", "text": "SMS Lika oli Itävalta-Unkarin laivaston Ersatz Tátra -luokan hävittäjä. Alus luovutettiin 1920 Versailles’n rauhansopimuksen mukaan Italialle, joka nimesi sen RN Cortellazzoksi.\n\nValmistus \n\nAlus tilattiin Porto Réstä (nyk. Kraljevica) Gantz Danubius & Companylta, missä köli laskettiin 24. elokuuta 1916. Alus laskettiin vesille 8. toukokuuta 1917 ja liitettiin laivastoon 6. syyskuuta 1917.\n\nPalvelus \nAlus luovutettiin 26. syyskuuta 1920 sotakorvauksena Italialle, joka liitti sen laivastoonsa nimellä RN Cortellazzo. Alus poistettiin palveluksesta 5. tammikuuta 1939.\n\nLähteet\n\nViitteet \n\nErsatz Tátra -luokan hävittäjät\nItävalta-Unkarin ensimmäisen maailmansodan hävittäjät"}
{"id": "1515197", "url": "https://fi.wikipedia.org/wiki/S-100", "title": "S-100", "text": "S-100 oli vuonna 1975 kehitetty väylä Intel 8080 -suoritinta ja TTL-logiikkaa käyttäville tietokoneille.\n\nVäylästä oli kolme versiota:\n alkuperäinen Altair-väylä, jota käyttivät MITS Altair 8800 ja IMSAI 8080\n S-100-väylä, jossa oli eri signaalit mutta laajasti yhteensopiva\n IEEE-696-väylä, joka laajensi ja nopeutti väylää\n\nVäylää laajennettiin 16-bittisille suorittimille soveltuvaksi vuonna 1979.\nIEEE-696-standardi on julkaistu vuonna 1983 ja vedetty pois vuonna 1994.\n\nAltair 8800 ja S-100 -väylä oli ensimmäinen henkilökohtaisten tietokoneiden de facto -standardi, jonka IBM PC ja ISA-väylä myöhemmin syrjäytti.\n\nKäyttökohteita \n\nVäylän käyttökohteita:\n MITS Altair 8800 (1975)\n IMSAI 8080 (1975)\n Cromemco Z-1 (1976)\n Vector Graphic Vector 1 (1977)\n NorthStar Horizon (1977)\n PolyMorphic System 8813 (1977)\n Zenith Z-100 (1982)\n\nVäylälle sopivia laajennuskortteja olivat muun muassa videokuvaa tuottavat kortit, jolloin tietokone ei tarvinnut erillistä päätettä, sekä suorittimen tai RAM-muistia sisältävät kortit.\n\nLähteet\n\nAiheesta muualla \n S100 Computers \n Laajennuskortteja ja niiden valmistajia  \n\nVäylät ja liitännät"}
{"id": "1651601", "url": "https://fi.wikipedia.org/wiki/Etel%C3%A4-Karjalan%20pelastuslaitos", "title": "Etelä-Karjalan pelastuslaitos", "text": "Etelä-Karjalan pelastuslaitos on yksi Suomen 22:sta aluepelastuslaitoksesta. Toimialueeseen kuuluu: Lappeenranta, Imatra, Parikkala, Rautjärvi, Ruokolahti, Lemi, Taipalsaari, Luumäki ja Savitaipale.\n\nPaloasemat \n\n 10 Lappeenranta\n 11 Joutseno\n 12 Lappeenrannan VPK\n 13 Tirilän VPK\n 14 Lauritsalan VPK\n 15 Vainikkalan VPK\n 16 Nuijamaan VPK\n 17 Armilan-Kourulanmäen VPK\n 18 Hytin VPK\n 19 Rutolan VPK\n 20 Imatra\n 21 Imatran VPK\n 22 Tainionkosken VPK\n 23 Ruokolahden VPK\n 24 Rautjärven VPK\n 25 Simpeleen VPK\n\n 26 Parikkalan VPK\n 27 Särkisalmen VPK\n 28 Saaren VPK\n 29 Uukuniemen VPK\n 30 Lavola\n 31 Savitaipale\n 32 Luumäki\n 34 Lemin VPK\n 35 Taipalsaaren VPK\n 36 Ylämaan VPK\n 51 Viirun VPK\n Kuivasensaaren VPK\n Luumäki, Jurvala\n Rautjärven VPK, Miettilä\n\n VPK = Vapaaehtoinen palokunta\n\nLähteet\n\nAiheesta muualla \n\n Etelä-Karjalan pelastuslaitos \n Facebook\n\nSuomen pelastuslaitokset\nPelastuslaitos"}
{"id": "1188552", "url": "https://fi.wikipedia.org/wiki/Pehr%20Hansinpoika%20H%C3%A4ggstr%C3%B6m", "title": "Pehr Hansinpoika Häggström", "text": "Pehr (Petter) Hansinpoika Häggström (Högström, Höggström) (s. 24. marraskuuta 1734 Lappeenranta – 25. tammikuuta 1817 Hauho) oli kolmannen sukupolven maanmittari, joka vaikutti erityisesti isoonjakoon, mutta toimitti myös merkittäviä kanava- ja koskenperkaustöihin liittyviä mittauksia ja vaaituksia.  \n\nHäggströmin vanhemmat olivat maanmittari Hans Häggström ja Margareta Wikar. Häggströmin isän kuoltua vuonna 1737 ja äidin muutettua Ruotsiin vuonna 1742 hän jäi ensin Suomeen äidinisänsä kirkkoherra Wikarin luokse, mutta muutti Ruotsiin vuonna 1744 ja palasi takaisin vasta äitinsä kuoltua 1747. Häggström meni Vaasan triviaalikouluun vuonna 1749 ja Turun akatemiaan vuonna 1752 papiksi opiskelemaan. Isoisänsä kuoleman jälkeen vuonna 1753 hän ryhtyi kuitenkin lukemaan geometriaa, tarkoituksenaan ryhtyä maanmittariksi. Käytännön kokemusta maanmittarin tehtävistä hän sai Turun akatemiasta vuonna 1756 valmistuttuaan Pohjanmaan komissiomaanmittari Erik Tulindbergin opastuksessa. Maanmittarin tutkinnon Häggström suoritti vuonna 1757 ja valtakirjan komissiomaanmittariksi hän sai vuonna 1759. Akaan isonjaon ja siihen liittyvät geometriset mittaukset Häggström teki vuonna 1760 ja Vanajan vastaavat työt vuonna 1780. Monien muiden tehtävien ohella hän toimitti vaaituksia, mittauksia ja kartoituksia useita kanavia ja vesireittejä varten, kuten Päijänteen ja Hauhon väliselle reitille vuonna 1775 ja Pirkkalassa suunnitellulle kanavalle vaaituksen ja maastoon merkitsemisen vuonna 1777. Häggströmille myönnettiin ylitarkastajan arvonimi vuonna 1782.    \n\nHäggströmin puoliso vuodesta 1762 oli Margaretha Elisabeth Blåfield (1735–1809). Heidän poikansa Carl Gregor ja Anders Ulrich opiskelivat geometriaa tarkoituksenaan seurata isäänsä maanmittarin ammatissa neljännessä polvessa, mutta he eivät kuitenkaan koskaan suorittaneet vaadittua ammattitutkintoa.\n\nLähteet \n\nSuomalaiset maanmittarit\n Suomalaiset virkamiehet\nVuonna 1734 syntyneet\nVuonna 1817 kuolleet"}
{"id": "1162703", "url": "https://fi.wikipedia.org/wiki/Ylilehtori", "title": "Ylilehtori", "text": "Ylilehtori on Suomessa tasavallan presidentin myöntämä arvonimi, joka on myönnetty vain yhden kerran (vuonna 1957) ja jota ei ole lueteltu tällä hetkellä voimassa olevassa arvonimistä annetussa tasavallan presidentin asetuksessa.\n\nLähteet \n\nSuomalaiset arvonimet\nSuomalaiset arvonimet jotka on myönnetty vain kerran"}
{"id": "310631", "url": "https://fi.wikipedia.org/wiki/L%C3%A4%C3%A4kevalmisteiden%20s%C3%A4%C3%A4ntely", "title": "Lääkevalmisteiden sääntely", "text": "Lääkevalmisteiden saatavuutta on lain keinoin rajoitettu liki kaikkialla maailmassa. \n\nReseptiluokituksella tarkoitetaan lääkkeen saatavuutta markkinoilla. Suomessa luokituksia on pääsääntöisesti kaksi: \nreseptivalmisteet, joita saa käyttää vain lääkärin määräyksestä sekä \nitsehoitovalmisteet, joita saa vapaasti apteekista.\n\nOsa reseptilääkkeistä saattaa vaatia erityisosaamista; tällaista lääkettä eivät kaikki lääkärit saa määrätä. \n\nUlkomailla luokitukset noudattavat samoja periaatteita, mutta sääntelytasoja voi olla useita. \nEsimerkiksi Yhdistyneessä kuningaskunnassa on käytössä seuraavat luokitukset:\nGeneral Sale List (GSL)\nPharmacy medicines (P)\nPrescription Only Medicines (POM)\n\nYhdysvalloissa:\nOver the counter (OTC)\nPrescription only (Rx-only)\n\nAustraliassa:\nUnscheduled/exempt\nSchedule 1 (S1) - Over the counter Medicines (Generally is not used)\nSchedule 2 (S2) - Pharmacy Medicines\nSchedule 3 (S3) - Pharmacist Only Medicines\nSchedule 4 (S4) - Prescription Only Medicines\nSchedule 8 (S8) - Controlled Drugs\n Schedule 9 (S9) - Prohibited Drug\n Schedule 10 (S10) - Prohibited Substance\n\nKatso myös \nPKV-lääkkeet\n\nAiheesta muualla \n Erityisluvat Lääkealan turvallisuus- ja kehittämiskeskus Fimea.\n\nLääketiede"}
{"id": "1073149", "url": "https://fi.wikipedia.org/wiki/Bruce%20Nauman", "title": "Bruce Nauman", "text": "Bruce Nauman (s. 6. joulukuuta 1941 Fort Wayne, Indiana) on yhdysvaltalainen nykytaiteilija. Nauman on monialainen taiteilija, joka käyttää teoksissaan esimerkiksi video- ja valokuvaa sekä neonvaloja. Nauman tunnetaan myös kuvanveistäjänä, piirtäjänä ja performanssitaiteilijana. Nauman yhdistelee installaatioissaan usein monia eri medioita.\n\nNaumanin taidetta on hankala rajata mihinkään tiettyyn virtaukseen, mutta hänet on liitetty minimalismiin, käsitetaiteeseen ja body artiin. Teoksissaan hän käsittelee esimerkiksi yhteiskuntaa, ruumiillisuutta ja maailmanpolitiikkaa. Varsinkin hänen varhaisempi materiaalinsa sisälsi usein sanaleikkejä ja visuaalisia vitsejä. Nauman esiintyy itse useissa videoteoksissaan.\n\nElämä ja ura \nBruce Nauman kasvoi Yhdysvaltojen Keskilännessä. Hänen isänsä oli insinööri ja Nauman on kertonut kiinnostuneensa itsekin jo varhain tekniikasta ja matematiikasta. Omien sanojensa mukaan hän \"tunsi vetoa kaikkea abstraktia kohtaan\". Naumanin mukaan hänen moraalisten ja välittävien vanhempiensa vaikutus näkyy hänen taiteessaan. Nauman uskoo, että taiteella on moraalinen ja eettinen tarkoitus.\n\nVuonna 1960 Bruce Nauman lähti Wisconsinin yliopistoon opiskelemaan matematiikkaa, fysiikkaa ja taidetta. Vuonna 1964 Nauman siirtyi opiskelemaan taidetta Kalifornian yliopistoon, jossa hän opiskeli muun muassa William T. Wileyn ja Robert Arnesonin alaisuudessa. Maalaamisesta aloittanut Nauman keskittyi Kalifornian yliopistossa opiskellessaan kuvanveistoon, performanssitaiteeseen ja elokuvaan. Vuosien 1965–1966 välillä hän teki yhdeksän elokuvaa, joista kuusi yhteistyönä. Näistä kuuluisin on vuonna 1966 valmistunut Fishing for Asian Carp, jossa hän kuvasi taidemaalari William Allenia pyydystämässä kalaa. Teos parodioi perinteistä käsitettä kerronnasta ja tarinan kestosta.\n\nVuonna 1966 Nauman suoritti Master of Arts -tutkinnon ja siirtyi opettamaan San Franciscon yliopistoon. Samana vuonna hän piti ensimmäisen yksityisnäyttelynsä Leo Castelli Galleryssa Los Angelesissa.\n\nNauman on itse sanonut hakeneensa ja saaneensa vaikutteita Marcel Duchampilta, Man Raylta, Samuel Beckettiltä, Aloin Robbe-Grilletiltä, Vladimir Nabokovilta, Steve Reichilta, Philip Glassilta, La Monte Youngilta, Meredith Monkilta ja John Coltranelta.\n\nSuomessa \nEnsimmäisen kerran Bruce Naumanin teoksia nähtiin Suomessa suuressa yhteisnäyttelyssä Expo Stedelijkissä Ateneumissa keväällä 1971. Ars 74:ssä nähtiin Naumanin elokuva ja Ars 95:ssä oli myös hänen teoksiaan. Bruce Naumanin yksityisnäyttely oli Kiasmassa 1998–1999 ja Kiasmassa nähtiin hänen teoksiaan Full House -yhteisnäyttelyssä 2008–2009. Valtion taidemuseon kokoelmassa on yhdeksän Bruce Naumanin teosta, joista kahdeksan on multimedia- ja videoteosta vuosilta 1968–1969 ja yksi grafiikan vedos vuodelta 1997.\n\nLähteet\n\nAiheesta muualla\n Bruce Naumanin teokset Kiasman kokoelmissa\n\nKäsitetaiteilijat\nVideotaiteilijat\nYhdysvaltalaiset taiteilijat\nVuonna 1941 syntyneet\nElävät henkilöt"}
{"id": "1216692", "url": "https://fi.wikipedia.org/wiki/Mosch%C3%A1to", "title": "Moscháto", "text": "Moscháto (; ) on Kreikan kaupunki sekä samanniminen Moscháto-Távroksen kunnan kunnallisyksikkö (Δημοτική Ενότητα Μοσχάτου, Dimotikí Enótita Moschátou) ja entinen itsenäinen kunta. Se sijaitsee Etelä-Ateenan alueyksikössä Attikan alueella ja kuuluu Ateenan metropolialueeseen. Kaupungin ja kunnallisyksikön väkiluku on 25 441 (vuonna 2011). Moscháto on Moscháto-Távroksen kunnan kuntakeskus.\n\nMoscháto sijaitsee Saroninlahden rannalla Kallithéan ja Pireuksen kaupunkien välissä noin kuusi kilometriä Ateenan keskustasta lounaaseen ja se on käytännössä Ateenan esikaupunki. Kaupungissa sijaitsee Moscháton metroasema.\n\nMoscháto oli itsenäinen kunta vuoden 2010 loppuun saakka. Vuoden 2011 alussa se yhdistettiin Kallikrates-suunnitelmana tunnetun aluehallintouudistuksen myötä Moscháto-Távroksen kunnaksi yhdessä Távroksen kanssa, jolloin se muuttui uuden kunnan kunnallisyksiköksi.\n\nLähteet\n\nAiheesta muualla \n\nAttikan entiset kunnat\nAttikan kaupungit\nMoscháto-Távros"}
{"id": "1344452", "url": "https://fi.wikipedia.org/wiki/Headhunters%20%28televisiosarja%29", "title": "Headhunters (televisiosarja)", "text": "Headhunters on suomalainen vuonna 2004 Nelonen-kanavalla esitetty 10-osainen draamakomedia.\n\nRooleissa\n\nPääroleissa\n\nMuissa rooleissa\n\nJaksot \n\n2000-vuosikymmenen suomalaiset draamakomediasarjat"}
{"id": "907701", "url": "https://fi.wikipedia.org/wiki/Tuomo%20Peltonen", "title": "Tuomo Peltonen", "text": "Tuomo Timo Juhani Peltonen (5. lokakuuta 1966 Helsinki – 29. toukokuuta 2023 Espoo) oli suomalainen johtamistutkija.  \n\nPeltonen väitteli kauppatieteiden tohtoriksi Helsingin kauppakorkeakoulussa vuonna 1998. Hän oli Aalto-yliopiston ja Turun yliopiston johtamisen ja organisoinnin dosentti.\n\nPeltonen toimi Oulun yliopiston johtamisen ja organisaation professorina (2001–2009) ja Tampereen teknillisen yliopiston organisaatioiden ja ihmisten johtamisen professorina (2009–2013) sekä johtamisen ja organisoinnin professorina Turun kauppakorkeakoulussa (2013–2016) sekä Åbo Akademin organisaatioiden ja johtamisen professorina. Vuosina 1997 ja 1998–1999 hän oli vierailevana tutkijana Keelen yliopistossa Englannissa. Hän julkaisi tai toimitti lukuisia kirjoja sekä suomeksi että englanniksi.\n\nJulkaisut \nUra ja merkityksen punos: liikkeenjohdollisen uran jäsentäminen globaalin yhtymän kontekstissa, Helsingin kauppakorkeakoulu, 1995. Sarja: Helsingin kauppakorkeakoulun julkaisuja. B, ISSN 0356-889X; 149 ISBN 951-702-797-4\nExpatriate Experience and Career. Acta Universitatis oeconomicae Helsingiensis. A-139. Helsinki School of Economics, 1998\nLaadulliset menetelmät kauppatieteissä / Ilpo Koskinen, Pertti Alasuutari & Tuomo Peltonen. Vastapaino, 2005 ISBN 951-768-175-5\nJohtaminen ja organisointi: teemoja, näkökulmia ja haasteita, KY-palvelu, 2007, 2008. ISBN 978-952-99060-5-5\nJohtaminen ja organisointi, 3. muuttamaton painos; e-kirja. 2017, ISBN: 9789529384105\nOrganisaatioteoria : klassisesta jälkimoderniin, WSOYpro, 2010. ISBN 978-951-0-35808-5\nHenkisyys ja johtajuus - Spirituaalisuus ja uskonto organisaation teoriassa ja käytännössä, Tuomo Peltonen Consulting and Training, 2015/6. ISBN: 9789529353538 \nOrganization Theory: Critical and Philosophical Engagements. Emerald Publishing, 2016. ISBN 978-1-785609466\nSpirituality and Religion in Organizing. Palgrave Macmillan, 2017. ISBN 978-3-319-56311-4\nKoihti Viisasta Johtamista: Järkevyys ja Typeryys Strategisessa Päätöksenteossa, 2017. ISBN: 978-952-93-9006-9  \nOrigins of Organizing. Peltonen, T., Gaggiotti. H. & Case, P. (toim.) Edward Elgar, 2018. ISBN: 978-1-78536-874-5 \nTowards Wise Management. Palgrave MacMillan, 2018. ISBN 978-3-319-91719-1\nOsuustoiminnan sielu. Osuustoiminnan aate yhteiskunnan ja yrityselämän muutoksissa. BoD, 2020. ISBN 978-952-33-0488-8\n\nLähteet\nKuka kukin on 2011. Otava\nhttps://web.archive.org/web/20160304111312/http://www.citeulike.org/user/derchao/article/3545444\nhttps://aalto.academia.edu/TuomoPeltonen/Papers\n\nViitteet\n\nAiheesta muualla\nTuomo Peltosen muistokirjoitus Helsingin Sanomissa\n\nSuomalaiset professorit\nVuonna 1966 syntyneet\nVuonna 2023 kuolleet"}
{"id": "596011", "url": "https://fi.wikipedia.org/wiki/Ven%C3%A4l%C3%A4isen%20taiteen%20museon%20kokoelmat", "title": "Venäläisen taiteen museon kokoelmat", "text": "Venäläisen taiteen museon kokoelmat kattavat venäläisen kuvataiteen 900-luvulta nykypäiviin. Tämä artikkeli luo katsauksen museon taide-esineisiin. Yhteensä kokoelmissa on 40 000 teosta.\n\nTeoksia Venäläisen taiteen museon kokoelmissa\n\nLähteet\n\nAiheesta muualla \n\nVenäjän taidemuseot\nTaidekokoelmat\nMuseoiden kokoelmat"}
{"id": "503054", "url": "https://fi.wikipedia.org/wiki/M/S%20Nils%20Dacke", "title": "M/S Nils Dacke", "text": "M/S Nils Dacke () on TT-Linen omistama autolautta. Se on rakennettu vuonna 1995 Finnyardsin Rauman telakalla. Kuollutta painoa aluksella on 6 400 tonnia. Nils Dacke on rekisteröity Ruotsin lipun alle ja sen kotisatama on Trelleborg. Nykyään alus liikennöi reitillä Trelleborg–Travemünde.\n\nNils Dacken sisaralus on M/S Robin Hood.\n\nKäyttöhistoria \n\n19. toukokuuta 1995 alus laskettiin vesille. 28. marraskuuta 1995 alus luovutettiin TT-Linen omistukseen, joka rekisteröi aluksen Bahaman lipun alle. Kotisatamaksi tuli Nassau. 4. joulukuuta alus aloitti liikennöinnin Ruotsin Trelleborgin ja Saksan Travemünden välillä. 6. syyskuuta 2003 Nils Dacke siirtyi liikennöimään lauantaisin yhdessä sisaralus Robin Hoodin kanssa Travemünden ja Helsingborgin välille. 19. elokuuta 2004 alus siirtyi Ruotsin lipun alle. Kotisatamaksi tuli Trelleborg.\n\n1. tammikuuta 2006 alus meni Aker Yardsin Helsingin telakalle, jossa aluksen koneistoa kunnostettiin. Tammikuun puolivälin jälkeen alus palasi takaisin liikenteeseen. 16.– 23. heinäkuuta 2006 Nils Dacke oli Öresundsvarvetin telakalla Ruotsin Landskronassa. 26. lokakuuta 2007 Kyproksen lipun alla liikennöivä matkustajarahtilaiva M/S Galileusz ajoi Nils Dacken kylkeen alusten ollessa Trelleborgissa.\n\nLähteet\n\nAiheesta muualla \nFakta om Fartyg – M/S Nils Dacke \nThe ferry site – M/F Nils Dacke \nRobin Hoodista ja Nils Dackesta TT-Linen sivuilla  \n\nNils Dacke"}
{"id": "157500", "url": "https://fi.wikipedia.org/wiki/It%C3%A4rintama%20%28toinen%20maailmansota%29", "title": "Itärintama (toinen maailmansota)", "text": "Itärintama oli toisen maailmansodan aikana Keski- ja pääasiassa Itä-Euroopassa käytyjen sotatoimien nimitys, jota käytetään rinnakkain Länsi-Euroopassa sijainneen länsirintaman kanssa. Itärintamalla vastakkain olivat Saksa liittolaisineen ja Neuvostoliitto kesäkuun 1941 ja toukokuun 1945 välisenä aikana. Saksan hyökkäys Neuvostoliittoon nimettiin 29. kesäkuuta 1941 Neuvostoliiton kommunistisen puolueen keskuskomitean julistuksella suureksi isänmaalliseksi sodaksi ().\n\nSaksan alkuperäisen hyökkäyssuunnitelman, operaatio Barbarossan, tavoitteena oli luoda edellytykset idän yleissuunnitelman toteuttamiselle työntämällä Neuvostoliiton puna-armeija niin sanotulle A–A-linjalle eli Arkangelista aina etelään Astrahaniin jatkuvalle linjalle. Kesän ja syksyn 1941 nopea eteneminen pysähtyi kuitenkin Moskovan ja Leningradin edustalle, ja talvella 1941–1942 Neuvostoliiton vastahyökkäykset pakottivat Wehrmachtin siilipuolustukseen. Kesän 1942 aikana saksalaisten eteneminen alkoi uudelleen rintaman eteläosassa: Ukrainassa ja Kaukasiassa. Sodan käännekohdaksi muodostuivat Stalingradin taistelu talvella 1942–1943, jossa Saksan 6. armeija jäi mottiin ja tuhottiin kaupungin ympäristössä sekä kesällä 1943 käyty Kurskin taistelu. Saksalaiset ajettiin vuosien 1943 ja 1944 aikana pois miehittämiltään alueilta, ja vuoden 1945 alussa aloitetussa Veiksel–Oder-operaatiossa puna-armeija tunkeutui Saksan sydänmaille valloittaen Berliinin huhtikuussa 1945.\n\nItärintama on maailmanhistorian suurin rintama niin maantieteellisen ja ajallisen pituuden kuin armeijoiden miesvahvuuden ja menetettyjen ihmishenkienkin osalta. Itärintaman tapahtumat johtivat Neuvostoliiton nousuun teolliseksi ja sotilaalliseksi supervallaksi lähes 50 vuodeksi, Saksan jakamiseen miehitysvyöhykkeisiin sekä jakautumiseen Saksan liittotasavaltaan ja Saksan demokraattiseen tasavaltaan, Berliinin jatkuvaan miehitykseen sekä monien Itä- ja Keski-Euroopan maiden miehitykseen ja kansandemokratioiden syntymiseen. Lisäksi sodan seurauksena Puolan valtionalue siirtyi 200 kilometriä länteen Saksan hallussa pitämään Itä-Preussiin kuin myös Yhdysvaltain jatkuvaan sotilaalliseen läsnäoloon Länsi- ja Keski-Euroopassa Neuvostoliiton uhan torjumiseksi.\n\nTapahtumien kulku\n\nValmistautuminen sotaan\n\nEntente, Saksa ja Neuvostoliitto\nSekä Adolf Hitler että Josif Stalin ennakoivat sotaa Saksan ja Neuvostoliiton välille. Hitler, kuten monet muutkin eurooppalaiset, piti bolševismia eurooppalaisen sivistyksen suurimpana uhkana. Stalin puolestaan uskoi, että imperialistiset länsivallat ajautuisivat ennen pitkää sotaan markkinoista ja raaka-aineista, ja piti Hitlerin johtamaa Saksaa vaarallisimpana ja röyhkeimpänä imperialistisena valtiona. Neuvostoliittolaisen marxilaisen käsityksen mukaan ensimmäinen maailmansota oli aiheutunut saksalaisen pääoman kilpailusta brittiläisten kanssa, jolloin Ison-Britannian ja Ranskan haastava natsi-Saksa ajautuisi samaan tilanteeseen.\n\nMolempien diktaattorien mielestä sota oli historiallinen välttämättömyys, ja molemmat varustautuivat siihen kauan ennen varsinaisten sotatoimien alkamista. Natsi-Saksasta ja Neuvostoliitosta tuli tämän vuoksi 1930-luvun aikana maailman ensimmäiset sotilaalliset supervallat. Maiden sotilasmenoihin käyttämä osuus bruttokansantuotteesta nousi Saksalla vuoteen 1938 mennessä 17 ja Neuvostoliitolla 13 prosenttiin (vertailun vuoksi 1960-luvulla kylmän sodan aikana Länsi-Euroopassa sotilasmenot olivat keskimäärin kuusi prosenttia bruttokansantuotteesta).\n\nNeuvostoliitto hakeutuu yhteistyöhön Ranskan ja Tšekkoslovakian kanssa\nNeuvostoliiton diplomatiassa tämä näkyi Kansainliiton korostamisena sekä pyrkimyksinä rakentaa liittosuhde Ranskan ja Tšekkoslovakian kanssa, mihin kansanrintamapolitiikka tarjosi mahdollisuuden. Espanjan sisällissodassa niin Neuvostoliitto kuin Saksa ja Italiakin saivat mahdollisuuden kokeilla uusia aseita, muun muassa lentokoneita, joita käytettiin vuonna 1941 itärintamalla. Anschluss ja Tšekkoslovakian painostaminen saivat Neuvostoliiton aktivoitumaan diplomatiassaan Saksaa vastaan, mikä näkyi muun muassa Suomessa Boris Jartsevin tekemin tunnusteluin. Puola ei taipunut Neuvostoliitonkaan painostuksen alla ja pyrki jonkinlaiseen sopimukseen Saksan kanssa muun muassa solmimalla hyökkäämättömyyssopimuksen sen kanssa. Tämä heikensi Neuvostoliiton reunavaltiopolitiikkaa Saksan suuntaan ja antoi Puolalle ja muille ”reunavaltioille” lisää poliittista liikkumatilaa.\n\nNeuvostoliitto ja Saksa hankkivat aikaa\n\nVaikka Neuvostoliiton kommunistisen ja Saksan kansallissosialistisen järjestelmän välillä oli syvä kuilu ja vastakkainasettelu, Saksan, Ison-Britannian ja Ranskan välille syntynyt välitön sodanuhka johti tilapäisesti reaalipolitiikan saneleman hyökkäämättömyyssopimuksen solmimiseen 23. elokuuta 1939. Lisäksi 11. helmikuuta 1940 solmittiin laaja taloudellista yhteistyötä käsittelevä sopimus, jolla neuvostoliittolaisia raaka-aineita vastaan toimitettiin saksalaisia koneita ja sotilasmateriaalia. Iso-Britannia ja Ranska olivat käyneet loppukesästä 1939 sotilasneuvotteluita Saksan Puolalle muodostaman uhan vuoksi, mutta Neuvostoliitto ei ollut saanut niitä myöntymään Baltian maiden ja Suomen miehitykseen. Saksa puolestaan tarjosi näitä ja lisäksi Puolan itäosia, joten liitto Hitlerin ja Stalinin välillä syntyi ja Saksa ja Neuvostoliitto olivat valmiit hyökkäämään Puolaan.\n\nNeuvostoliitto puolueettomaksi Britannian, Ranskan ja Puolan vastaiseen sotaan\nHitler toivoi, että liitto olisi saanut Ranskan ja Ison-Britannian olemaan puuttumatta Puolan offensiiviin. Hyökkäyksen jälkeen Neuvostoliitto turvasi Saksan selustan ja varmisti sille tärkeitä teollisuuden raaka-aineita. Stalinin kannalta sopimus oli hyödyllinen, koska sen avulla maahan saatiin uusinta saksalaista teknologiaa, Neuvostoliitto pystyi laajentamaan vaikutusvaltaansa Itä-Euroopassa muun muassa miehittämällä Baltian, ja ennen kaikkea sen avulla vältyttiin sotimasta kahden kapitalistisen valtion rinnalla kolmatta kapitalistista valtiota vastaan. Stalin toivoi, että kapitalistiset suurvallat heikentäisivät sodassa ensin toisensa, ja Neuvostoliitto liittyisi sotaan voitokkaasti vasta sen loppuvaiheessa. Ranskan kukistumisen jälkeen Kremlissä ymmärrettiin sodan todennäköisyyden kasvaneen myös idässä, ja Neuvostoliitto joutui toteuttamaan liennytyspolitiikkaa Saksaa kohtaan.\n\nSaksa, joka joutui sotaan myös Ranskaa ja Isoa-Britanniaa vastaan Puolan sotaretken johdosta, tarvitsi puolueetonta Neuvostoliittoa kunnes entente oli kukistettu, mutta Saksan sodanjohto seurasi huolestuneena Neuvostoliiton laajenemista Baltian maihin sekä Romanian Bessarabiaan.\n\nSodan suunnittelu alkaa \nKesäkuun 1940 loppupuolella Saksan pääesikunta ryhtyi laatimaan varasuunnitelmaa lähestyvän puna-armeijan varalle, ja 3. heinäkuuta 1940 maavoimien esikuntapäällikkö Franz Halder kehotti alaisiaan suunnittelemaan iskua itään. Tämä suunnitelma esiteltiin Hitlerille jo 21. heinäkuuta. 31. heinäkuuta armeijan korkeimmalle johdolle esiteltiin Hitlerin päämajassa Baijerissa Alfred Jodlin johdolla tehty suunnitelma idän sotaretkeä varten. Sotaretken tarkoituksena oli koko valtion tuhoaminen ja joka oli tarkoitus panna täytäntöön seuraavana keväänä.\n\nSaksan armeijan valmistautuminen sotaan alkoi elokuussa 1940 salanimellä Friz, ja sitä koordinoi kenraali Friedrich Pauluksen johtama ryhmä syyskuusta alkaen. Hitlerin uuden päämajan Wolfschanzen rakentaminen aloitettiin Itä-Preussiin Rastenburgin kaupungin lähelle. Lopullinen päiväkäsky nro. 21 nimellä operaatio Barbarossa allekirjoitettiin 18. joulukuuta. Sodasta piti tulla lyhyt. Joseph Goebbels kirjoitti päiväkirjaansa keskustelusta Hitlerin kanssa: ”Vihollinen ajetaan taaksepäin yhdellä tasaisella liikkeellä. Führer arvioi operaatioon kuluvan neljä kuukautta. Minä luulen, että vähemmän. Bolševismi luhistuu kuin korttitalo.”\n\nSuomen ja Saksan koordinoidut toimet ennen operaatio Barbarossaa alkoivat korkean sotilasjohdon neuvotteluilla loppuvuodesta 1940, ja Suomi sai tietoja Saksan hyökkäyssuunnitelmista jo 30. joulukuuta 1940. Lapissa tehtiin helmikuusta 1941 tienrakennus- ja tiedusteluyhteistyötä saksalaisten kanssa. Suomeen alkoi saapua saksalaisia joukkoja, joiden määrä lopulta ennen sodan puhkeamista oli runsaat 40 000. Helmi–maaliskuun aikana saksalaiset harjoittivat Petsamossa järjestelmällistä tiedustelua.\n\nNeuvostoliitossa oltiin myös tietoisia Saksan uhkaavasta hyökkäyksestä. Ranskan kukistumisen jälkeen puolustuksen kansankomissaari Semjon Timošenko totesi Saksan olevan nyt ”voimakkain ja tärkein vihollisemme”. Armeijan komentajan Boris Šapošnikovin johdolla arvioitiin heinäkuussa 1940 todennäköisin saksalaisten hyökkäysoperaatio, ja syyskuussa 1940 Stalin hyväksyi sen pohjalta laaditun suunnitelman hyökkäyksen torjumiseksi. Hän kuitenkin toivoi, että hyökkäystä ei tapahtuisi ainakaan ennen vuotta 1942, jolloin puna-armeijan valmistautuminen ja raja-alueiden linnoitustyöt olisi saatu päätökseen. Neuvostoliitto pyrki kuitenkin hankkimaan liittolaisia tiedustelemalla Molotov–Ribbentrop-sopimuksen perustaneessa hengessä, miten Saksa suhtautuisi Suomen, Bulgarian ja Romanian kysymyksen selvittämiseen Neuvostoliiton voimatoimin marraskuussa 1940. Elokuussa 1940 oli Baltian maat jo liitetty osaksi Neuvostoliittoa. Lisävaatimuksina Neuvostoliitto vaati oikeuksia linnoittaa Tanskan salmia, sekä Bosporin salmia. Lisäksi Neuvostoliiton, Saksan ja Italian olisi pitänyt yhdessä hyökätä ja miehittää Turkki. Saksa ei hyväksynyt neuvotteluissa ainoatakaan Neuvostoliiton valloitussuunnitelmaa.\n\n5. toukokuuta 1941 pitämässään puheessa Stalin ilmoitti, että Saksa oli sotilaallinen uhka ja puna-armeijan tuli valmistautua sitä vastaan nopeasti. Vuoden 1941 ensimmäisten kuukausien aikana raja-alueiden linnoitustöitä alettiin suunnitella, mutta ohjeet saatiin valmiiksi vasta toukokuussa ja hyökkäyksen alkaessa kesäkuussa suunnitelmat olivat vielä kesken. Myös yleisen liikekannallepanon suunnitelmat olivat kesken saksalaisten hyökättyä.\n\nOperaatio Barbarossa: kesä ja syksy 1941 \n\nOperaatio Barbarossan lähtökohtana oli hyökätä leveällä Suomenlahti–Mustameri-linjalla päätavoitteina Leningradin ja Moskovan valtaaminen. Operaation lopullinen tavoite oli eteneminen A–A-linjalle eli Arkangelista etelään Astrahaniin ulottuvalle rintamalinjalle. Suunnitelman varsinainen toimeenpano käynnistyi 22. kesäkuuta 1941 kello 4.45 noin 3,5 miljoonan saksalaisen, italialaisen ja romanialaisen sotilaan, yli 3 300 panssarivaunun ja 2 500 lentokoneen voimin. Tätä ennen oli jo miinoitettu yhdessä Suomen merivoimien kanssa Suomenlahdella 17. kesäkuuta alkaen Viron SNT:n vesialueelle asti.\n\nKorkealla ilmavalvonnan huomaamattomissa kohteisiinsa yön aikana lentäneet saksalaiset pommikoneet onnistuivat yllättämään lähes koko Neuvostoliiton ilmavoimat, ja tuhansia lentokoneita tuhottiin lentokentille ilman, että ne koskaan pääsivät nousemaan ilmaan. Salamasota tuotti aluksi nopeita tuloksia. Hyökkäyksen kolme erillistä panssarikärkeä etenivät kuukauden ajan pysähtymättä motittaen suuria puna-armeijan yksiköitä, joita hitaammin liikkuvat jalkaväkiyksiköt purkivat panssarien jatkaessa etenemistään.\n\nSaksan aloittaessa operaatio Barbarossa, provosoitui Neuvostoliitto aloittamaan sotatoimet myös Suomea vastaan. Hitler oli radiopuheessaan julistanut Suomen olevan Saksan liittolainen. Suomen virallisen ulkopolitiikan mukaan maa oli puolueeton ja joutui puolustautumaan jouduttuaan Neuvostoliiton pommitusten kohteeksi 22. kesäkuuta 1941 kello 6.05. Suomi näki itsensä Saksan kanssasotijana ilman yhteistä poliittista Neuvostoliiton tuhoamiseen tähtäävää päämäärää. \n\nPohjoisen armeijaryhmän päätavoitteena oli Leningradin kaupungin valtaus Baltian kautta, ja se eteni Liettuan, Latvian ja Viron läpi Pihkovan ja Novgorodin kaupunkeihin. Keskustan armeijaryhmän saatua ensimmäisen suuren voiton Białystokin kaupungin lähellä, jossa se motitti kahteen erilliseen mottiin 420 000 neuvostosotilasta, se eteni kahdelta puolelta Brest-Litovskin kaupungin ohi kohti Minskiä, jossa kärjet yhtyivät uudelleen. Kuudessa päivässä armeijaryhmä saavutti Berezinajoen, joka sijaitsi 650 kilometrin päässä rajalta. 11. heinäkuuta se saavutti Dneprin ja valloitti 16. päivänä Smolenskin kaupungin. Puna-armeijan kova vastarinta Smolenskissa kuitenkin pysäytti armeijaryhmän etenemisen aina syyskuun puoliväliin asti.\n\nEtelän armeijaryhmä eteni Ukrainaan, mutta sen eteneminen sujui paljon hitaammin kuin muiden armeijaryhmien, ja heinäkuun puoleen väliin mennessä se oli vallannut vasta kapean kaistaleen kohti Kiovaa. 11. armeija ja kaksi romanialaista armeijaa etenivät Bessarabian läpi kohti Odessaa. 1. armeija eteni kohti Dneprin mutkaa ja yhtyessään hyökkäyksen eteläiseen haaraan Umanissa onnistui luomaan suuren motin, johon jäi 100 000 puna-armeijan sotilasta. Neuvostojoukkojen jouduttua vetäytymään Dneprin ja Väinäjoen taakse alettiin maan raskasta teollisuutta evakuoida mahdollisimman nopeasti uhan alaisilta alueilta turvaan Uralin taakse ja Keski-Aasiaan. Kokonaisia tehtaita purettiin ja kuljetettiin junilla uusiin paikkoihin, joissa ne koottiin ja tuotanto aloitettiin uudelleen. Suurinta osaa siviiliväestöstä ei pystytty evakuoimaan, ja se jäi miehitetyille alueille.\n\nValloitettuaan Smolenskin ja edettyään Laukaanjoelle Pohjoisen ja Keskustan armeijaryhmien ensimmäinen suuri tavoite, Vienanjoen ja Dneprin välisen maakaistaleen valtaus, oli saavutettu ja tie vain 400 kilometrin päässä olleeseen Moskovaan oli auki. Hitler kuitenkin katsoi esikuntansa vastalauseista huolimatta, että Moskovaa tärkeämpi tavoite oli \"Neuvostoliiton Ruhrin alueen\" eli Donin ja \"Ukrainan vilja-aitan\" valloittaminen, joten hyökkäyksen painopiste käännettiin etelää kohti. Hyökkäyksen tavoitteena oli lyödä Etelän armeijaryhmän sivustalla olevan Homelin alueen neuvostojoukot ja näin auttaa Etelän armeijaryhmän etenemistä. 2. panssariryhmä määrättiin etenemään kohti Kiovaa, ja aina syyskuuhun asti kestäneiden taisteluiden jälkeen 1. panssariryhmä kohtasi 2:n Loh’vytsjassa 5. syyskuuta ottaen 665 000 vankia ja valloittaen Kiovan 19. syyskuuta.\n\nOperaatio Hopeakettu\n\nNapapiirin pohjoispuolelle Norjan Lappiin oli sijoitettu Eduard Dietlin johtama vuoristoarmeijakunta Norja, jolle oli Barbarossa-suunnitelmassa annettu kaksi hyökkäystehtävää: operaatiot Renntier ja Hopeakettu. Ensimmäinen tavoite oli toteuttaa Renntier, eli Petsamon Saksalle hyvin tärkeiden nikkelikaivosten miehitys. Toisessa vaiheessa tulisi vallata Murmansk, Neuvostoliiton ainoa kokonaan jäätymätön satama, ja katkaista näin esteetön pääsy Atlantille. Joukkojen päätehtävä oli kuitenkin turvata valloitettu Norja, Petsamon malmialue ja Petsamon Pohjanmaan satamiin yhdistävä Jäämerentie. Barbarossa-suunnitelmassa ei Murmanskilla ollut niin suurta merkitystä kuin alue myöhemmin sai: suunnitelman mukaan Neuvostoliitto tulisi kukistumaan muutamassa kuukaudessa, eikä mitään merkittävää apua Murmanskin kautta ehdittäisi järjestää.\n\nSuomen sodanjohdon kanssa käytyjen neuvottelujen jälkeen päädyttiin kolmikärkiseen hyökkäykseen: ensimmäinen Dietlin vuoristoarmeijakunnan suorittama hyökkäys tapahtuisi Petsamosta Murmanskin kaupunkiin (koodinimi Platinakettu), XXXVI armeijakunnan kaksi divisioonaa hyökkäisi 350 kilometriä etelämpää Sallasta Kantalahteen katkaisten sieltä Murmanskin rautatien (koodinimi Napakettu) ja vielä 150 kilometriä etelämpää Suomen III armeijakunta hyökkäisi Kiestingin kautta Louheen ja ottaisi radan haltuunsa. Suunnitelman tekovaiheessa Murmanskin radan katkaisulla haluttiin estää etelästä saapuva Murmanskin huoltoliikenne. Suunnitelmaan vaikutti merkittävästi Suomen sodanjohdon kanssa käydyt keskustelut, joissa Carl Gustaf Emil Mannerheim oli todennut, että kahta divisioonaa suuremman hyökkäysvoiman huoltaminen lähes tiettömässä Lapissa olisi mahdotonta.\n\nDietlin joukot ylittivät Suomen ja Norjan rajan 22. kesäkuuta kello 2.31 (vaikkakin suomalaiset olivat päästäneet yhden siviilipukuisen pioneerikomppanian rajan yli jo 20. ja 21. päivän välisenä yönä valmistelemaan hyökkäystä), ja saattoivat operaatio Renntierin loppuun vielä samana päivänä.\n\nAlun helpon etenemisen jälkeen hyökkäys pysähtyi puna-armeijan siperialaisten joukkojen kiivaaseen vastarintaan Litsa-vuoren juurelle Murmanskiin johtavan alueen ainoan mahdollisen huoltoreitin varrella. 17. heinäkuuta Dietlin oli pakko lopettaa hyökkäys ja asettua puolustukseen 45 kilometrin päähän Murmanskista, edettyään vain 25 kilometriä rajalta. Myös XXXVI armeijakunnan ja suomalaisen III armeijakunnan hyökkäykset pysähtyivät neuvostojoukkojen kiivaaseen vastarintaan, ja Murmanskin rata pysyi auki. Murmanskin sataman ja radan merkitys sodan lopputulokselle oli merkittävä, koska sodan pitkittyessä sataman kautta virtasi materiaaliapua länsiliittoutuneilta puna-armeijalle, muun muassa yhteensä 4 048 panssarivaunua ja 3 052 lentokonetta.\n\nLeningradin piiritys \n\nPohjoisessa saksalaiset joukot jatkoivat etenemistään kohti Leningradia tarkoituksenaan eristää kaupunki ja saada yhteys suomalaisiin joukkoihin Laatokan itärannalla. Suomalaiset olivat elokuuhun mennessä vallanneet takaisin talvisodassa menettämänsä alueet Karjalankannaksella, mutta Saksan sodanjohdon pyynnöistä huolimatta joukot pysähtyivät kannaksella vanhalle rajalle eivätkä Itä-Karjalassakaan edenneet Syvärijokea etelämmäs, vaan jäivät noin 160 kilometrin päähän Leningradista. Viimeinen ratayhteys kaupunkiin katkesi 30. elokuuta saksalaisten saavuttua Neva-joelle, ja tykistökeskitykset kaupunkiin alkoivat 4. syyskuuta. Kaupungin viimeinen maayhteys katkesi 8. syyskuuta saksalaisten joukkojen edettyä Pähkinälinnaan. Raskaiden taisteluiden päätteeksi saksalaiset onnistuivat murtamaan viimeisen puolustuslinjan kaupungin edustalla olevilla kukkuloilla, eikä puna-armeijalla ollut enää joukkoja lyödä takaisin läpimurron tehneitä saksalaisia. Samaan aikaan Hitler oli kuitenkin päättänyt aloittaa uudelleen etenemisen kohti Moskovaa ja siirsi Pohjoisen armeijaryhmän joukkoja tukemaan tätä hyökkäystä. Samalla hän kielsi 12. syyskuuta joukkoja etenemästä Leningradiin aloittaen lopulta 900 päivää kestäneen piirityksen. Alfred Jodlin 7. lokakuuta allekirjoittama Hitlerin päiväkäsky kielsi hyväksymästä kaupungin antautumista. Saksalaiset yrittivät vielä loppusyksystä katkaista Laatokan yli kulkevan kaupungin huoltoreitin ja yhtyä suomalaisiin joukkoihin valtaamalla järven itärannalla Tihvinän kaupungin 8. marraskuuta, mutta eivät pystyneet etenemään pohjoisemmaksi. Neuvostoliiton vastahyökkäys 9. joulukuuta pakotti saksalaiset vetäytymään kaupungista aina Olhavanjoelle asti, ja Laatokan ”elämäntie” säilyi auki.\n\nHyökkäys Moskovaan ja Rostoviin \n\nLeningradin piirityksen jälkeen Hitler esikuntineen päätti jatkaa keskeytynyttä etenemistä kohti Moskovaa, ja tätä varten 4. panssariryhmä siirrettiin pohjoisen armeijakunnasta keskustan armeijaryhmän hallintaan. Samassa yhteydessä kaikki panssariryhmät nimettiin uudelleen panssariarmeijoiksi. Taifuuniksi nimitetty hyökkäys aloitettiin 30. syyskuuta 2. panssariarmeijan hyökätessä Orjolista kohti Oka-jokea Plavskin kaupungin kohdalla ja 4. ja 3. panssariarmeijan motittaessa neuvostojoukot kahteen suureen mottiin Vjazmaan ja Brjanskiin. Eteneminen kuitenkin pysähtyi ”kenraali Liejun” astuttua näyttämölle lokakuun aikana ja syyssateiden pehmitettyä tiet kulkukelvottomiksi. Pian lämpötila alkoi laskea lähestyvän talven edellä, ja vaikka jäätyneillä teillä pystyttiin taas liikkumaan, ei Saksan sodanjohto, joka odotti operaation olevan ohi syksyyn mennessä, ollut varannut joukoille talvivarustusta. Saksalaiset kuitenkin aloittivat 15. marraskuuta lopullisen hyökkäyksen kohti Moskovaa tarkoituksenaan saartaa kaupunki. 27. marraskuuta 4. panssariarmeija pääsi 30 kilometrin päähän Kremlistä valloittaessaan Himkin kaupungin. 2. panssariarmeija ei kuitenkaan onnistunut valtaamaan Tulan kaupunkia Moskovan eteläpuolella. 6. joulukuuta oli jo selvinnyt, että Wehrmacht ei pystyisi valtaamaan Moskovaa, ja hyökkäys pysäytettiin. Kenraali Georgi Žukov aloitti tämän jälkeen rajut vastahyökkäykset uupuneita ja huonosti talvivarusteltuja saksalaisia vastaan.\n\nPääsyy Moskovan valtauksen epäonnistumiseen oli hyökkäyksen viivästyminen Hitlerin muuttuvien päätavoitteiden takia. Mikäli hyökkäys olisi aloitettu alkuperäisen operaatio Barbarossan aikataulussa elokuussa sen puolustusta ei olisi ehditty vahvistaa ja siperialaisia vahvistuksia tuoda paikalle. Myöskään saksalaisille ongelmaksi muodostuneet lieju ja Venäjän ankara talvi eivät olisi ehtineet hankaloittaa suunnitelmia. Saksalaisten epäonnistumiseen Moskovan edustalla vaikutti suurelta osalta myös Kremlin toimiva vakoiluverkosto. Japanissa Saksan suurlähetystössä työskennellyt NKVD:n agentti Richard Sorge, koodinimeltään Ramsay, oli onnistunut toimittamaan Stalinille tiedon siitä, että Japani valmisteli hyökkäystä Pearl Harboriin, eikä aikonut hyökätä Neuvostoliittoon Itä-Aasiassa. Tämä mahdollisti Stalinille siperialaisten talvisodankäyntiin tottuneiden divisioonien siirtämisen Moskovan puolustukseen. Neuvostoliiton etuna olivat myös kaupungin läheisyydestä johtuneet lyhyet huoltolinjat: kaupungista siirrettiin joskus tuntienkin varoitusajoilla tehtaiden työläisiä kriittisiin kohtiin rintamaa, ja nämä saattoivat palata tehtaaseen jo samana päivänä. Saksalaisten huoltolinjat sen sijaan olivat venyneet jo vaarallisen pitkiksi – ongelma, jota korosti myös saksalaisen ja venäläisen rautatieverkon eri raideleveys.\n\nSamanaikaisesti syksyllä Etelän armeijaryhmä työntyi Dnepriltä Asovanmerelle, Harkovaan ja Stalinoon. 11. armeija eteni Krimille, joka oli strategisesti merkittävä, koska sieltä käsin saatettiin pommittaa Saksalle elintärkeitä öljykenttiä Romaniassa ja myös hallita Mustanmeren laivaliikennettä. Armeija eteni Perekopinkannaksella käytyjen raskaiden taisteluiden jälkeen nopeasti niemimaalle ja miehitettyään sen ryhtyi hyökkäykseen Sevastopolin linnoituskaupunkia vastaan, joka oli Neuvostoliiton laivaston tärkein tukikohta Mustallamerellä. Kun saksalaiset joukot olivat keskitettynä Sevastopolin ympärille, teki puna-armeija yllätysmaihinnousun niemimaan itäosassa olevalle Kertšinniemelle, ja saksalaisten piti keskeyttää nopeasti Sevastopolin piiritys saadakseen pysäytettyä puna-armeijan etenemisen, joka uhkasi jo saksalaisten huoltoreittejä. Rintama saatiin vakautettua, mutta Kertš jäi puna-armeijan haltuun.\n\n21. marraskuuta saksalaiset valtasivat Rostovin, mutta ensimmäistä kertaa sotaretken aikana alkoi ilmentyä saksalaisten tuleva pääongelma: rintaman kasvettua liian pitkäksi joukoille, jotka oli hajautettu sekä Krimin että Rostovin valtaamiseen, ei saksalaisilla ollut tarpeeksi reservejä rintaman kunnolliseen miehittämiseen. Näin venäläisten vastahyökkäykset pakottivat joukot vetäytymään takaisin helpommin puolustettavalle linjalle Miusjoelle. Tämä oli ensimmäinen merkittävä saksalaisten vetäytyminen itärintamalla. Perääntymisen seurauksena Gerd von Rundstedt, joka oli komentanut yksikköä vuodesta 1939 asti, vapautettiin armeijaryhmän komentajan tehtävistä 1. joulukuuta 1941 ja komentoon asetettiin Walter von Reichenau. Von Reichenau kuoli vain kuuden viikon päästä nimityksestä sydänkohtaukseen ja komennon otti Fedor von Bock.\n\nTalven 1941–1942 Neuvostoliiton vastahyökkäykset \n\n5. joulukuuta Žukov aloitti vastahyökkäyksen Moskovaa ympäröiviä saksalaisia joukkoja vastaan tukenaan lukuisia uusia T-34- ja raskaita KV-2-panssarivaunuja sekä saksalaisten Stalinin uruiksi kutsumia Katjuška-raketinheittimiä. Neuvostojoukot olivat koulutettuja ja varustettuja talvisodankäyntiin, ja niihin kuului lukuisia hiihtopataljoonia. Uupuneet saksalaiset ajettiin 100–250 kilometriä takaisin hyökkäyksen tieltä 7. tammikuuta 1942 mennessä. Seuraava neuvostohyökkäys alkoi tammikuun lopulla Pohjoisen ja Keskustan armeijakuntien saumakohtaan Seliger-järven ja Rževin välissä ja neuvostosotilaat onnistuivat tekemään läpimurron armeijakuntien väliin. Samaan aikaan Moskovasta lounaaseen Kalugassa aloitettu hyökkäys muodosti pihtiliikkeen toisen haaran, jonka päätavoitteena oli Keskustan armeijaryhmän motittaminen Smolenskin edustalle. Saksalaisten onnistui kuitenkin torjua puna-armeijan yhdistyminen katkerissa torjuntataisteluissa ja Keskustan armeijakunnan kriisi saatiin torjuttua.\n\nKeskustan armeijaryhmän rintaman eteläosassa neuvostojoukkojen onnistui motittaa 90 000 saksalaista Demjanskiin. Mottia huollettiin ilmateitse huhtikuuhun asti, kunnes yhteys päärintamaan saatiin palautettua. Demjanskin ilmasilta vaikutti myönteisenä esimerkkinä siihen, että Saksan sodanjohto uskoi myöhemmin Stalingradin motin huollon onnistuvan myös lentokoneilla. Venäläiset loivat pienemmän motin myös Holmin kaupunkiin noin 100 kilometrin päähän lounaaseen Demjanskista. Demjanskin ja Holmin mottien onnistui sitoa venäläiset hyökkäysjoukot ja eteneminen saatiin pysähtymään myös tällä rintamaosuudella. Puna-armeijan hyökätessä Hitler kielsi kenraaleita ehdottomasti perääntymästä parempiin puolustusasemiin ja vaati, että valloitetuista alueista ei saanut luopua. Myöhemmin Hitler katsoi, että hänen valitsemansa strategia pelasti Keskustan armeijaryhmän tuholta talvella 1941 ja se vahvisti hänen uskoaan omiin sotilasstrategikon kykyihinsä. Talvella 1941 koetut tappiot lisäsivät Hitlerin armeijan kenraaleita kohtaan tuntemaa epäluuloa, samoin kuin Hitlerin esikuntansa vastustuksesta huolimatta vaatiman siilipuolustustaktiikan onnistuminen muun muassa Demjanskin motissa. 19. joulukuuta Hitler nimitti itsensä myös armeijan ylikomentajaksi () ja siten armeijan pääesikunnan, OKH:n, johtajaksi.\n\nEtelän armeijaryhmän alueella puna-armeija eteni Donetsjoen yli Izjumissa ja saivat aikaan 100 kilometriä syvän sillanpääaseman. Hyökkäyksen tarkoituksena oli painaa saksalaiset Asovinmereen, mutta talven helpotettua saksalaisten onnistui lyödä neuvostojoukot takaisin toisessa Harkovan taistelussa.\n\nKrimin niemimaalla Stalin jatkoi hyökkäyksiään niemimaan takaisinvaltaamiseksi saksalaisilta. Koska puna-armeijalla oli käytössään ”Kertšin jäätie”, se kykeni kuljettamaan vereksiä voimia niemimaan itäosiin ja aloitti 27. helmikuuta suurhyökkäyksen. Saksalaisten onnistui kuitenkin toistuvasti torjua raskaissa taisteluissa ylivoimaisen vihollisen eteneminen. Näin kokonaistilanne ei muuttunut mitenkään puna-armeijan hyökkäysten johdosta.\n\nKesä 1942: Don, Volga ja Kaukasus \n\nKesällä 1942 saksalaiset aloittivat etenemisen uudelleen, tällä kertaa etelän armeijaryhmän alueella Moskovan sijaan. 28. kesäkuuta aloitettiin operaatio Sininen, jossa joukkojen oli tarkoitus edetä Donjokea etelään Volgalle ja tämän jälkeen jatkaa hyökkäystä Kaukasian öljykentille. Ennen operaatio Sinisen aloittamista tuli Mansteinin 11. armeijan kuitenkin puhdistaa Kertš. 11. armeija aloitti toukokuussa 1942 hyökkäyksen vahvasti linnoittautuneiden neuvostojoukkojen kimppuun onnistuen kukistamaan selkeästi miesvahvuudeltaan ylivoimaisen vihollisen sekä estämään myös puna-armeijan yksiköiden evakuoimisen Kertšinsalmen yli Kaukasiaan. Tämän jälkeen joukot keskitettiin uudelleen Sevastopoliin. 7. kesäkuuta aloitettiin 1 300:lla tykillä ja lukuisilla pommikoneilla viisi vuorokautta kestänyt pommitus, joka oli Saksan armeijan koko toisen maailmansodan suurin. Raskaiden taisteluiden jälkeen Sevastopol lopulta kukistui 29. kesäkuuta.\n\nPääesikunnan suunnitelmien mukaan saksalaisten piti ensin valloittaa Volga ja jatkaa tämän jälkeen Kaukasian öljykenttiä kohti. Neuvostoliiton sodanjohto otti käyttöön kesällä 1942 uuden taktiikan, jossa aikaisemmin Stalinin vaatimasta jäykästä puolustautumisesta luovuttiin ja joukot vedettiin takaisin ennen niiden joutumista nopeiden saksalaisten panssarijoukkojen motittamaksi. Saksalaisten etenemistä hidastettiin strategisesti ja maastollisesti otollisissa paikoissa rakennetuilla puolustuslinjoilla. Hitler tulkitsi tämän perääntymisen merkiksi puna-armeijan luhistumisesta ja päätti operaatio Sinisen molempien päätavoitteiden yhtäaikaista toteuttamisesta, ja lisäksi hän siirsi Keretšillä Kaukasian operaatiota varten valmiina olleen 11. armeijan Leningradin rintamalle tarkoituksena kaupungin valtaaminen. Etelän armeijaryhmä jaettiin armeijaryhmiksi A ja B, joista edellinen hyökkäsi Kaukasiaan ja jälkimmäinen jatkoi etenemistä Volgalle, kohti Stalingradia. Voronežin taistelussa saksalaiset turvasivat operaation selustan, kun 4. panssariarmeija eteni itään Belgorodista ja Kurskista ja valloitti Voronežin kaupungin raskaiden taisteluiden jälkeen 8. kesäkuuta. Tämän jälkeen panssariarmeija siirrettiin Kaukasukselle. Rostov valloitettiin uudelleen 24. heinäkuuta 1. panssariarmeijan avustuksella, joka jatkoi tämän jälkeen hyökkäystä etelään Maikopiin.\n\nSamanaikaisesti 6. armeija eteni kohti Stalingradia, mutta ilman 4. panssariarmeijan tukea, joka oli siirretty tukemaan 1. panssariarmeijaa Donin toiselle rannalle. Panssarituen puuttuminen hidasti etenemistä ja puna-armeija ehti järjestäytyä tiukkaan puolustukseen kaupungin alueella. Ylitettyään Donin saksalaiset saavuttivat nopeasti Volgan 23. elokuuta, mutta eteneminen pysähtyi Stalingradin kaupunkiin verisiin katutaisteluihin seuraavan kolmen kuukauden ajaksi. Saksalaisten ei onnistunut lyödä puna-armeijan joukkoja kokonaan Volgan itärannalle vaikka he saivat haltuunsa 90 prosenttia kaupungista ja olivat eristäneet puolustajat kahteen pieneen, noin 100 metriä syvään sillanpäähän joen rantaan. Erityisen verisiä olivat taistelut Punainen lokakuu -terästehtaan ja Dzeržinski-traktoritehtaan sekä Mamajevin kurgaani -kukkulan hallinnasta.\n\nEtelässä ensimmäinen panssariarmeija saapui Kaukasuksen juurelle ja Malkajoelle. Elokuun lopulla romanialaiset vuoristojoukot liittyivät hyökkäyskärkeen ja romanialaiset 3. ja 4. armeija siirrettiin Stalingradin ympäristöön niiden ensin puhdistettua Asovan alueen. Tämän tarkoituksena oli vapauttaa saksalaisia joukkoja varsinaiseen hyökkäystoimintaan. Eteneminen Kaukasiassa pysähtyi, kun saksalaiset eivät onnistuneet etenemään Malgobekista kohti Groznyita, joka oli heidän päätavoitteenaan. Etenemistä koetettiin jatkaa kääntämällä hyökkäyksen suuntaa kohti etelää ylittämällä Malkajoki lokakuun lopussa ja etenemällä Pohjois-Ossetiaan. Kaukasian operaation Akilleen kantapääksi muodostuivat huoltolinjat, jotka olivat venyneet Kaukasiassa äärirajoilleen. Marraskuun ensimmäisellä viikolla panssarikärki lyötiin takaisin Ordžonikidzen kaupungissa ja joukkojen oli peräännyttävä. Etenemisen pysähtymiseen sekä Kaukasiassa, että Volgalla pääsyynä oli joukkojen jakaminen kahteen yhtäaikaiseen operaatioon, jolloin rintaman pidentyessä tarvittavia hyökkäysreservejä ei riittänyt kummankaan päätavoitteen saavuttamiseen.\n\nStalingrad \n\nKuudennen armeijan ja neljännen panssariarmeijan työnnyttyä Stalingradiin neuvostoarmeija oli kerääntynyt kaupungin viereen erityisesti Donjoen länsirannalla oleviin sillanpäihin, joita romanialaiset joukot eivät onnistuneet tuhoamaan. Operaatio Uranukseksi kutsuttu laajamittainen puna-armeijan operaatio alkoi näistä sillanpääasemista 19. marraskuuta hyökkäämällä romanialaisten huonosti varusteltujen joukkojen hallitsemaa rintamaosuutta vastaan, joka pian murtui ja hyökkäyksen pohjoinen ja eteläinen kärki kohtasivat 23. päivänä. Puna-armeija motitti 300 000 akselivaltojen sotilasta Stalingradin kaupungin lähistölle.\n\nSamanaikaisesti operaatio Uranuksen kanssa toimeenpantiin Rževissä operaatio Mars, jonka tarkoituksenaan oli Smolenskin kaupungin vapauttaminen, mutta tavoitetta ei saavutettu.\n\nStalingradin mottiin joutuneita joukkoja pyrittiin huoltamaan ilmateitse edellisen talven Demjanskin motin tapaan, mutta operaatio oli liian mittava Luftwaffelle. 6. armeija tarvitsi 750 tonnia tarvikkeita päivittäin, mutta lentoteitse pystyttiin parhaimmillaankin vain 250 tonniin. Taistelun jatkuessa Luftwaffen päivittäin toimittama tarvikemäärä putosi noin 80 tonniin. Lufwaffe kärsi myös operaation aikana mittavia tappioita puna-armeijan ilmatorjunnan ja hävittäjien vuoksi ja arviolta 30 prosenttia operaatioon osallistuneista lentokoneista tuhoutui.\n\nSaksalaiset pyrkivät nopeasti siirtämään alueelle lisää joukkoja yhteyden saamiseksi uudelleen Stalingradin mottiin, mutta vastahyökkäystä ei saatu käyntiin kuin vasta 12. joulukuuta, jolloin 6. armeija oli jo aliravittu ja liian heikko yrittämään ulosmurtautumista motista. Saksalaisten Operaatio Talvimyrskyksi () kutsuttu kenraali Hermann Hothin johtama kolmen panssaridivisioonan hyökkäys pysäytettiin 65 kilometrin päähän motitetusta 6. armeijasta. 6. armeijan komentaja Friedrich Paulus ja Etelän armeijaryhmän komentajaksi nimetty Erich von Manstein pyysivät toistuvasti Hitleriltä lupaa operaatio Salamaniskuun, eli ulosmurtautumista seuraavaan Stalingradin motin tyhjentämiseen, mutta Hitler kielsi alueesta luopumisen. Sitoakseen saksalaisia joukkoja pois Stalingradin motin vapautusyrityksestä Neuvostoliitto käynnisti tammikuussa operaatio Saturnuksen, jossa pyrittiin eristämään Eteläisen armeijaryhmän Kaukasiassa olevat joukot hyökkäämällä italialaisten rintamaosuutta vastaan Rostovin kohdalla. Saksalaisten onnistui kuitenkin hidastaa puna-armeijan etenemistä niin kauan, että sotamarsalkka von Manstein onnistui kilpajuoksussa etenevän puna-armeijan kanssa vetämään Kaukasian joukot puolustusasemiin 250 kilometrin päähän kaupungista ja stabiloimaan rintaman eteläinen osa. Vetäytymisen onnistumiseen vaikutti myös 6. armeijan vastarinta Stalingradin motissa, joka sitoi merkittäviä puna-armeijan joukkoja, joita muutoin olisi voitu käyttää hyökkäykseen saksalaisten rintaman eteläsiipeä vastaan. Operaatio Saturnus sinetöi lopullisesti 6. armeijan kohtalon, joka oli nyt saksalaisten vapautusyrityksien ulottumattomissa ja 31. tammikuuta armeijan 90 000 henkiin jäänyttä antautuivat.\n\nNeuvostojoukkojen onnistui murtautua myös unkarilaisen toisen armeijan kohdalta läpi, ja ne etenivät Donilta 500 kilometriä länteen Stalingradin länsipuolelle kohti Kurskia ja Harkovaa, jotka vapautettiin 8. ja 16. helmikuuta. Pelastaakseen Eteläisen armeijaryhmän saksalaiset vetivät joukkonsa pois Rževin alueelta ja aloittivat rintaman lyhennyttyä vapautuneilla joukoilla vastahyökkäyksen Pultavan kautta takaisin Harkovaan maaliskuun loppupuolella, minkä jälkeen eteneminen pysähtyi kevään liejukauteen.\n\nKursk \n\nSaksalaisten vastahyökkäys Harkovaan loi rintamaan laajan mutkan Kurskin kaupungin edustalle. Saksan sodanjohdossa luotiin kevään aikana suunnitelma operaatio Zitadellea varten, jonka tarkoituksena oli motittaa tämä uloke pohjoisesta Orjolin ja etelästä Belgorodin suunnasta tehdyillä yhtäaikaisilla hyökkäyksillä ja näin luoda mahdollisuus edetä uudelleen kohti Moskovaa. Kurskin mutkan oikaiseminen olisi myös lyhentänyt saksalaisten rintamalinjaa merkittävästi ja luonut mahdollisuuden siirtää joukkoja länteen torjumaan odotettavissa olevaa maihinnousua Ranskan rannikolle. Lucy – Neuvostoliiton Saksassa ja Sveitsissä toimiva vakoilurengas – sai kuitenkin pian tiedon saksalaisten suunnitelmista ja neuvostoliittolaiset vahvistivat Kurskin rintaman joukkoja ja linnoittivat saksalaisten hyökkäysalueen. Taistelujen alkaessa ampumahautaa oli tehty yli 6 000 kilometriä kuten myös lähes 50 000 konekivääri-, tykki- ja kranaatinheitinasemaa ja rintamakilometriä kohden oli kaivettu keskimäärin 1 500 miinaa. Kuukausien uusien tankkien ja aseistuksen odottamisesta johtuneiden viivytysten jälkeen hyökkäys aloitettiin 4. heinäkuuta pohjoisessa kokonaisen 9. armeijan voimin, mutta joukot eivät onnistuneet etenemään 8 kilometriä rintamasta sijaitsevaa Olhovatkan kaupunkia pidemmälle. Etenemissuunta käännettiin nopeasti länteen kohti Poniria, mutta tämäkin hyökkäys pysäytettiin ja 12. heinäkuuta puna-armeija aloitti vastahyökkäyksen Karatševia kohti Orjolin ja hyökkäävien saksalaisten selustaan.\n\nKenraalieversti Hermann Hothin johtama 4. panssariarmeijan muodostama eteläinen hyökkäyskärki eteni pitemmälle Donetsin molemmilla rannoilla kapeaa käytävää pitkin panssarikrenatööridivisioona Grossdeutschlandin edetessä kohti Oboiania. Noin 25 kilometrin päässä lähtöasemista panssarit kohtasivat 5. kaartinpanssariarmeijan reservit Prohorovkan edustalla 12. heinäkuuta noin tuhannen panssarivaunun voimin. Taistelu päättyi raskaiden tappioiden jälkeen puna-armeijan torjuntavoittoon ja saksalaisten eteneminen pysähtyi. Neuvostoliiton aloitettua vastahyökkäyksen Orjolin pohjoisosissa ja Hitlerin huolestuessa liittoutuneiden maihinnoususta 10. heinäkuuta Sisiliaan hän määräsi hyökkäyksen keskeyttämisestä. Saksalaisten viimeinen suurhyökkäys itärintamalla päättyi näin puolustustaisteluun Neuvostoliiton vastahyökkäyksiä vastaan, jotka jatkuivat elokuuhun asti.\n\nKurskin taistelu oli Saksan sodankäynnille eräänlainen lopun alku, sillä sen jälkeen Neuvostoliitto saavutti strategisen yliotteen ja hyökkäysaloite siirtyi lopullisesti sen eduksi. Kurskin jälkeen saksalaiset eivät enää pystyneet itärintamalla kokoamaan laajamittaiseen hyökkäykseen tarvittavia operatiivisia reservejä.\n\nSyksy ja talvi 1943 \n\nPuna-armeija jatkoi Kurskin jälkeen alkaneen vastahyökkäyksen voimin Orjolin mutkaan ja edes Grossdeutschland-divisioonan siirtäminen Belgorodista Karatševiin ei saanut etenemistä pysähtymään ja saksalaisten oli lopulta pakko vetäytyä alueelta Brjanskin edustalle. Puna-armeija vapautti Orjolin kaupungin 5. elokuuta. Myös etelässä neuvostojoukot murtautuivat Etelän armeijaryhmän rintaman läpi Belgorodissa ja suuntasivat jälleen kohti Harkovaa. Vaikka saksalaisten onnistui uusien Tiger-tankkien avulla pysäyttää tämä hyökkäys kiivaiden taisteluiden jälkeen puna-armeijan eteneminen Pseliin lännessä uhkasi saksalaisten sivustaa ja heidän oli pakko perääntyä Harkovasta lopullisesti 22. elokuuta.\n\nMiusjoella olevat 1. panssariarmeija ja uudelleen muodostettu 6. armeija eivät pystyneet pysäyttämään puna-armeijan hyökkäystä ja joutuivat perääntymään viljavan ja tärkeän teollisuusalueen Donetsin laakion läpi aina Dneprille asti. Hitler myöntyi pakon edessä vetämään koko rintamalinjan Dneprille tarkoituksena muodostaa sinne itävalli () Saksan länsirajan länsivallin tapaan. Linnoitustöitä ei kuitenkaan ehditty saada valmiiksi ennen kuin Etelän armeijaryhmä perääntyi alueelle ja neuvostojoukkojen onnistui päästä 3 kilometriä leveän joen yli ja muodostaa pieniä sillanpääasemia joen länsirannalle. Lokakuuhun mennessä saksalaisten oli todettava Dneprin linja mahdottomaksi puolustaa sillanpääasemien kasvaessa ja alueen kaupunkien, kuten Zaporižžjan ja Dnepropetrovskin, päätyessä takaisin Neuvostoliiton haltuun. Marraskuussa puna-armeija vyöryi ulos sillanpääasemistaan Kiovan molemmin puolin ja valloitti pian Ukrainan pääkaupungin.\n\nKahdeksankymmentä kilometriä Kiovan länsipuolella 4. panssariarmeija toteutti onnistuneen vastahyökkäyksen Žytomyrissä marraskuun puolessa välissä Teterevjokea pitkin tehdyllä koukkauksella ja Etelän armeijaryhmän onnistui vallata uudelleen Korosten. Puna-armeijan eteneminen alkoi kuitenkin uudelleen jouluaattona Voronežin rintamasta 1. Ukrainan rintamaksi uudelleen nimetyn neuvostoarmeijan hyökätessä samaan kohtaan. Eteneminen jatkui rautatielinjaa pitkin aina Puolan ja Neuvostoliiton rajalle, joka saavutettiin 3. tammikuuta 1944. Etelässä 2. Ukrainan rintama ylitti Dneperin Krementšukin kohdalta ja jatkoi etenemistä länteen. Tammikuun toisella viikolla se kääntyi pohjoiseen ja kohtasi Nikolai Vatutinin johtamat panssarijoukot, jotka olivat kääntyneet etelään tunkeutuessaan Puolaan. Näin syntyneeseen mottiin Korsunissa Tšerkasyn länsipuolella jäi kymmenen saksalaista divisioonaa. Hitler uskoi, että saksalaiset voisivat murtautua motista ja edetä uudelleen Kiovaan, mutta Manstein pyrki etenemään vain päärintamalla motin reunaan tarkoituksenaan auttaa motin sulauttamisessa päärintamaan. 16. helmikuuta saksalaiset olivat edenneet jo motin ja rintaman erotti vain tulviva Tikitšjoki. Puna-armeijan tankkien ja ratsuväen takaa-ajamana motitetut joukot, muun muassa SS-divisioona Wiking, taistelivat tiensä joen yli mutta menettivät puolet miesvahvuudestaan ja kaiken raskaan kalustonsa.\n\nUhmaten kevään liejukautta 3. Ukrainan rintama lähti hyökkäykseen eristämällä Krimin niemimaan ja jatkaen aina Romanian rajan yli Prutjoen länsipuolelle. 20. maaliskuuta puna-armeija aloitti vielä yhden operaation, jossa Generaloberst Hans-Valentin Huben 1. panssariarmeija motitettiin Kamenets-Podolskin lähelle, mutta kahden viikon raskaiden taisteluiden jälkeen sen onnistui murtautua motista kärsien vain pieniä tappioita. Puna-armeijan edettyä vuoden aikana jo lähes 800 kilometriä Hitler erotti lukuisia kenraaleitaan mukaan lukien sotamarsalkka Mansteinin. Huhtikuun aikana neuvostojoukot valloittivat vielä Odessan, ja 4. Ukrainan rintama tunkeutui Krimille valloittaen Sevastopolin kaupungin 10. toukokuuta.\n\nKeskustan armeijaryhmän alueella saksalaisten perääntyminen oli paljon hitaampaa kuin etelässä vaikka Brjansk ja Smolensk menetettiinkin. Neljännen ja yhdeksännen armeijan onnistui pitää 3. panssariarmeijan tukemana asemansa Dneprin yläjuoksulla, mikä esti neuvostojoukkojen etenemisen Vitebskiin.\n\nPohjoisen armeijaryhmän alueella oli suhteellisen rauhallista aina tammikuuhun 1944 asti, jolloin Olhavan ja 2. Baltian rintama hyökkäsivät ja vapauttivat Leningradin ja Novgorodin nopealla iskulla. Helmikuussa neuvostojoukot olivat edenneet yli sata kilometriä Narvan luo uhaten Viroa. Narva oli strateginen avainasema Peipsijärven ja Suomenlahden välisellä alueella, jonka poikki kulki leveä Narvanjoki. Jokeen tukeutui saksalaisten Panther-asema, jolle vetäytymistä Hitler kuitenkin vastusti jyrkästi. Pohjoisen armeijaryhmän komentaja Georg von Küchler vaihdettiin Walter Modeliin, mutta tälle ei jäänyt muuta vaihtoehtoa kuin asettua puolustukseen Narvanjoen länsirannalle. Hän kuitenkin säilytti Narvassa joen itäpuolella vahvan sillanpääaseman, jota puolusti SS-Obergruppenführer Felix Steinerin johtama III SS-panssariarmeijakunta.\n\nKesä 1944 \n\nSaksan päämaja oli vakuuttunut, että Neuvostoliiton hyökkäyksen painopiste olisi edelleen rintaman eteläosassa, missä puna-armeija oli jo 75 kilometrin päässä Lvivista ja mistä oli suorin ja nopein reitti kohti Berliiniä. Torjuakseen hyökkäyksen tällä sektorilla saksalaiset siirsivät sinne joukkoja Keskustan armeijaryhmältä, jonka rintamalinja oli vielä syvällä Neuvostoliiton alueella. Puna-armeija aloitti kuitenkin 22. kesäkuuta koko maailmanhistorian massiivisimman hyökkäyksen, operaatio Bagrationin, 120 divisioonan voimin Keskustan armeijaryhmän ohuesti miehitettyyn linjaan, josta oli siirretty joukkoja myös Normandiaan torjumaan länsiliittoutuneiden maihinnousua. Stalin oli luvannut toteuttaa kevennyshyökkäyksen idästä jo Teheranin konferenssissa marraskuussa 1943. Noin 2,3 miljoonaa puna-armeijan sotilasta hyökkäsi 800 000 saksalaista vastaan murskaten saksalaisten puolustuksen. Minsk vallattiin 3. heinäkuuta ja samalla yli 50 000 saksalaista jäi sotavangeiksi ja jo kymmenen päivää myöhemmin neuvostojoukot olivat saavuttaneet Puolan rajan ja nopea offensiivi motitti Kuurinmaalla taistelleen Pohjoisen armeijaryhmän joukot. Operaatio Bagrationin aikana kuoli 765 815 puna-armeijan ja 670 000 akselivaltojen sotilasta.\n\nEtelän armeijaryhmän alueella puna-armeija aloitti 17. heinäkuuta Lviv–Sandomierz-offensiivin, joka pakotti saksalaiset perääntymään Länsi-Ukrainasta ja jatkui Romaniaan, jossa oli elokuussa tapahtunut vallankaappaus, jossa akselivaltoja tukenut hallitus oli syrjäytetty. Puna-armeija miehitti Bukarestin 31. elokuuta ja 12. syyskuuta Moskovassa solmittiin Neuvostoliiton ja Romanian uuden hallituksen välillä välirauhansopimus, jonka mukaan romanialaisten tuli osallistua vähintään 12 divisioonan voimin sotaan Saksaa ja Unkaria vastaan Neuvostoliiton päämajan alaisuudessa. Romanian menettäminen sai aikaan nopeasti koko Balkanin alueen saksalaismiehityksen päättymisen. Moldova ja Chișinău valloitettiin 24. elokuuta. Bulgariassa tapahtui 9. syyskuuta vallankaappaus pääkaupunki Sofiassa, jossa Saksaa tukenut hallitus syrjäytettiin ja uusi hallitus solmi aselevon puna-armeijan kanssa ja myöhemmin Bulgaria liittyi liittoutuneiden puolelle. Jugoslavian partisaanit ja puna-armeija vapauttivat myöhemmin Belgradin saksalaismiehitykseltä 20. lokakuuta 1944.\n\nPohjoisessa puna-armeija ei juuri päässyt etenemään koko kevään ja alkukesän aikana Narvaa pidemmälle. Saksalaiset jättivät Narvan vasta heinäkuussa 1944 ja vetäytyivät Tannenberg-asemaan. Hitler ei suostunut upseeriensa vaatimuksiin vetäytyä Virosta ja Baltiasta ylipäänsä, sillä hän pelkäsi, että Viron menettäminen johtaisi Suomen irrottautumiseen sodasta. Suomenlahden ja Peipsijärven välisen Tannenberg-aseman tukipisteenä oli kolme mäkeä, ns. Sinimäet, joista käytiin 26. heinäkuuta – 10. elokuuta pohjoisen Euroopan kovimmat taistelut. Murskaavasta ylivoimastaan huolimatta puna-armeija ei onnistunut murtautumaan läpi. Se menetti arviolta 150 000 miestä; saksalaiset menettivät parikymmentä tuhatta miestä. Viron asema ratkaistiin kuitenkin pian, kun puna-armeija murtautui läpi Peipsijärven eteläpuolella. Saksalaiset vetäytyivät Virosta syyskuussa, ja puna-armeija miehitti maan nopeasti. Pohjoinen armeijaryhmä jäi kuitenkin mottiin Kuurinmaalle, kun keskisen armeijaryhmän piti vetäytyä puna-armeijan suurhyökkäyksen alta aina Puolan rajalle saakka.\n\nPuolassa puna-armeijan lähestyessä Puolan vastarintaliike aloitti operaatio Myrskyn saksalaisia joukkoja vastaan, mutta Varsovan kansannousun aikana puna-armeija pysähtyi Veikselille kykenemättömänä tai haluttomana avustaa vastarintaliikettä. Puolan kommunistien hallitsema 1. armeija yritti vapauttaa kaupungin syyskuussa, mutta epäonnistui raskain tappioin. Myös Slovakiassa alkoi kansannousu saksalaisia vastaan elokuussa ja se jatkui aina lokakuulle saakka. Neuvostoliitto aloitti hyökkäyksen Duklan solassa 8. syyskuuta ja kahden kuukauden taisteluiden jälkeen eteni Slovakiaan raskaiden tappioiden jälkeen, ja lopulta puna-armeija valtasi Bratislavan 4. huhtikuuta 1945. Budapest saatiin vallattua helmikuussa 1945.\n\nSuomen rintamalla puna-armeija lopetti asemasodan suurhyökkäyksellä Karjalankannaksella 9. kesäkuuta ja kaksi viikkoa myöhemmin Maaselän suunnalla. VT-linja (Vammelsuu–Taipale) murtui Kuuterselässä 14. kesäkuuta ja Viipuri vallattiin suomalaisilta lähes taisteluitta 20. kesäkuuta. Suomalaisten onnistui kuitenkin pysäyttää Neuvostoliiton strateginen suurhyökkäys Talin–Ihantalan taistelussa 25. kesäkuuta – 9. heinäkuuta 1944, Äyräpäässä–Vuosalmella ja Viipurinlahdella. Tämän jälkeen Neuvostoliitto luopui ehdottoman antautumisen vaatimuksesta ja oli valmis aselepoon. Samoihin aikoihin käytiin taisteluita Suomenlahden eteläpuolen omistuksesta, ja Mart Laar arvioi, että jos NL olisi onnistunut valtaamaan Viron heinäkuussa, kuten se yritti, myös Suomi olisi ollut taipuvaisempi antautumaan.\n\nNeuvostoliitto ei suostunut solmimaan heti lopullista rauhaa, ja Moskovassa allekirjoitettiin 19. syyskuuta välirauha. Rauhansopimuksen ehtona oli Saksasta irtautuminen, armeijan rauhanaikaiselle kannalle saattaminen sekä Wehrmachtin ja SS:n joukkojen karkottaminen Pohjois-Suomesta, mikä johti Lapin sotaan.\n\nSuomen vetäytyessä sodasta saksalaiset aloittivat ennakkoon valmistellun operaatio Birken eli vetäytymisen valmiiksi rakennettuihin puolustuslinjoihin Lapissa. OKW käski kuitenkin 20. vuoristoarmeijan jatkaa vetäytymistä suoraan Norjaan Yykeään (operaatio Nordlicht). Saksalaisten siirtyessä vetäytymistaisteluita käyden kohti pohjoista suomalaisjoukot perässään, Neuvostoliiton Karjalan rintaman joukot aloittivat Petsamo–Kirkkoniemi-offensiivin hyökkäämällä XIX vuoristoarmeijan kimppuun 7. lokakuuta tarkoituksena motittaa saksalaiset joukot. Neuvostoliiton neljännentoista armeijan joukot eivät kuitenkaan onnistuneet tavoitteessaan ja saksalaiset pystyivät vetäytymään uusiin puolustusasemiin Norjaan, tosin raskaiden tappioiden jälkeen.\n\nVeiksel–Oder-operaatio ja Itä-Preussi \n\nPuna-armeija eteni lopulta saksalaisten tuhoamaan Varsovaan tammikuussa 1945 ja aloitti laajalla neljän rintaman operaatiolla hyökkäyksen Veikselin sivujoen Narewin yli ja neljän päivän taisteluiden jälkeen se murtautui puolustuslinjan läpi. Tämän jälkeen puna-armeija eteni 30–40 kilometriä päivässä aina Oderjoelle asti vain 60 kilometrin päähän Berliinistä valloittaen Baltian, Danzigin ja Itä-Preussin, jossa Keskustan armeijaryhmän joukot ajettiin pieneen mottiin Königsbergin ympäristöön. Tämän 23 päivää kestäneen Oder–Veiksel-operaation aikana se kärsi 194 000 miehen tappiot. 25. tammikuuta Hitler nimesi uudelleen armeijaryhmät. Pohjoisen armeijaryhmästä tuli armeijaryhmä Kuurinmaa, Köningsbergiin motitetusta Keskustan armeijaryhmästä Pohjoisen armeijaryhmä ja Armeijaryhmä A:sta Keskustan armeijaryhmä.\n\nSaksalaisten vastahyökkäysyritys uudella armeijaryhmä Veikselillä, jota johti Reichsführer-SS Heinrich Himmler, epäonnistui helmikuussa ja neuvostojoukot työntyivät Pommeriin ja valloittivat Oderin länsirannan. Etelässä saksalaisten yritykset piiritetyn Budapestin vapauttamiseksi epäonnistuivat ja kaupunki vallattiin 13. helmikuuta. Hitlerin vaatimuksista saksalaiset joukot komennettiin jälleen vastahyökkäykseen Tonavan uudelleenvalloittamiseksi, mutta epätoivoisen yrityksen epäonnistuttua puna-armeija aloitti välittömästi vastahyökkäyksen ja eteni Itävaltaan 30. maaliskuuta miehittäen Wienin 13. huhtikuuta.\n\n9. huhtikuuta Königsbergin motti kukistui, vaikka entisen Pohjoisen armeijaryhmän rippeet jatkoivat vastarintaa Heiligenbeilillä ja Danzigin lähistöllä sodan loppuun asti. Itä-Preussin operaatio oli yksi puna-armeijan suurimmista ja eniten uhreja vaatineista operaatioista sodan aikana: 13. tammikuuta ja 25. huhtikuuta välisenä aikana tappiot nousivat 584 788 mieheen ja 3 500 tankkiin.\n\nHuhtikuun alussa Stavka suoritti suuren joukkojen uudelleenjärjestelyn kun Konstantin Rokossovskin 2. Valkovenäjän rintama siirtyi Georgi Žukovin 1. Valkovenäjän rintaman aikaisempiin asemiin Oderille Seelowin kukkuloiden pohjoispuolelle ja 1. Valkovenäjän rintama puolestaan siirtyi kukkuloiden eteen. Motitetun Saksan 2. armeijan jäänteiden onnistui joukkojen siirron yhteydessä syntyneiden aukkojen kautta paeta Oderin toiselle rannalle. Etelässä 1. Ukrainan rintama asetti painopisteen Ylä-Sleesiaan Neissejoen luoteispuolelle. Kolmella puna-armeijan rintamalla oli yhteensä 2,5 miljoonaa miestä ja yli 6 000 panssarivaunua valmiina aloittamaan viimeinen hyökkäys Saksan sydänmaille.\n\nBerliini ja Saksan antautuminen \n\nPuna-armeijan tavoitteena oli Berliinin valloittaminen ennen länsiliittoutuneita ja miehittää mahdollisimman suuri osa Saksasta. Liittoutuneiden keskinäistä kilpaa mahdollisimman suurten Saksan osien miehittämiseksi on kutsuttu kilpajuoksuksi Berliiniin. Hyökkäys kohti Saksan pääkaupunkia aloitettiin 16. huhtikuuta Oderilta ja Neisseltä. Useiden päivien raskaiden taisteluiden jälkeen 1. Valkovenäjän ja 1. Ukrainan rintama murtautuivat saksalaisten puolustuslinjan läpi ja etenivät nopeasti Itä-Saksaan. 24. huhtikuuta mennessä ne olivat piirittäneet Berliinin ja aloittivat etenemisen kohti kaupunkia. 24. huhtikuuta 2. Valkovenäjän rintama mursi 3. panssariarmeijan puolustuksen Stettinin eteläpuolella ja jatkoi etenemistään kohti brittiläistä 21. armeijaryhmää ja Stralsundin satamakaupunkia. 58. kaartindivisioona 5. kaartinarmeijasta kohtasi yhdysvaltalaisen 69. jalkaväkidivisioonan 1. armeijasta Torgaun lähellä Elbellä.\n\n30. huhtikuuta neuvostojoukot tunkeutuivat Berliinin keskustaan ja samana päivänä Hitler teki itsemurhan. Berliinin komendantti Helmuth Weidling antautui puna-armeijalle 2. toukokuuta. Berliinin taistelun aikana ja sen jälkeen Saksan 9. armeija pyrki murtautumaan puna-armeijan motista Halben kylässä Spreen metsässä saadakseen yhteyden 12. armeijaan ja edetäkseen Elbelle, antautuakseen yhdysvaltalaisille joukoille. Useiden päivien sekavien taisteluiden jälkeen osan 9:nnestä ja 12. armeijasta onnistuikin toteuttaa tavoite.\n\n7. toukokuuta klo 2.41 Saksan armeijan esikuntapäällikkö Alfred Jodl vahvisti Saksan ehdottoman antautumisen liittoutuneille SHAEF:n päämajassa ja toisti antautumisen seuraavana päivänä Žukovin päämajassa Berliinissä. Saksan Keskustan armeijaryhmä ei aluksi hyväksynyt antautumista ja jatkoi vastarintaa Tšekkoslovakiassa 11. toukokuuta asti.\n\nJoukot\nSaksalaisten joukkojen lisäksi itärintamalla soti muiden akselivaltojen joukkoja, erityisesti unkarilaisia, romanialaisia, slovakialaisia, kroatialaisia ja italialaisia sotilaita. Myös suomalaiset sotivat saksalaisten rinnalla omaa jatkosotaansa Neuvostoliittoa vastaan. Sodan aikana saksalaisten joukkojen puolella soti lisäksi iso joukko antikommunistisia partisaaneja erityisesti Baltiasta ja Ukrainasta, ja heistä osa liittyi myös SS-yksiköihin. Espanjan diktaattori Francisco Franco lähetti myös rintamalle espanjalaisen divisioonan ylläpitääkseen suhteitaan Saksaan. Neuvostoliiton puolella soti suuri joukko partisaaneja erityisesti Puolassa ja Jugoslaviassa. Lisäksi Puolan I ja II armeijat, jotka olivat puna-armeijan kouluttamia, sotivat itärintamalla. Suuri merkitys sodan lopputulokseen oli myös saksalaisten rintaman takana toimineilla neuvostopartisaaneilla, jotka sitoivat jopa noin 10 prosenttia saksalaisten taistelujoukoista.\n\nWehrmacht\n\nMuodollisesti itärintaman sotatoimia johti Wehrmachtin pääesikunta (), jonka virallisena tehtävänä oli koordinoida maa- (Oberkommando des Heeres, OKH), meri- (Oberkommando der Marine) ja ilmavoimien (Oberkommando der Luftwaffe) pääesikuntia. Käytännössä sen vaikutusvalta eri aselajien pääesikuntiin oli kuitenkin rajallinen. Sodan edetessä OKW otti vastuulleen enenevässä määrin käytännön sotatoimien johtamisen erityisesti länsirintamalla, ja armeijan pääesikunta OKH, jonka ylikomentajaksi Hitler nimitytti itsensä joulukuussa 1941, johti Saksan sotatoimia itärintamalla. Hitler seurasi tarkasti sotatapahtumia ja teki lopulliset päätökset sotaoperaatioista komentokeskuksissaan Itä-Preussin Rastenburgissa sijaitsevassa Sudenpesästä, Ukrainan Vinnitsasta ja sodan loppuvaiheessa valtakunnankanslian puutarhassa sijaitsevasta Führerbunkerista. Hitlerin epäluulo Wehrmachtin kenraaleita kohtaan kasvoi sodan edetessä ja Saksan kärsimien tappioiden myötä. Hän piti itseään sotilaallisena nerona. Hitlerin ehdoton strategisten perääntymisten kielto ja linnoituskaupunkien julistaminen johti sodan loppupuolella moniin katastrofaalisiin joukkojen motituksiin (muun muassa Stalingradissa ja Korsunissa), ja hupenevia joukkoja tuhlattiin sotilaallisesti merkityksettömien kohteiden puolustamiseen. Hitlerin lukuisat ehdottomat määräykset, joiden noudattamatta jättäminen johti monien taitavien kenraalien syrjäyttämiseen, nopeuttivatkin Saksan tappiota itärintamalla.\n\nSodan alkaessa Wehrmachtin miesvahvuus oli 181 divisioonaa ja 18 prikaatia eli 5,5 miljoonaa sotilasta, jotka oli jaettu kolmeen suureen armeijaryhmään. Armeijaryhmä koostui useammasta armeijasta, ja niiden koko oli 250 000–1 000 000 miestä. Wehrmachtin armeijaan kuului yleensä kaksi tai kolme armeijakuntaa, ja sen koko oli tavallisesti 40 000–100 000 sotilasta. Armeijakunta koostui kahdesta tai kolmesta divisioonasta, joiden koko vaihteli sodan aikana suuresti. Vuonna 1944 itärintamalla oli enää noin 3 miljoonaa saksalaista sotilasta.\n\nSuomalaisia vapaaehtoisia palveli myös itärintamalla SS-divisioona Wikingissä. SS-joukkojen esikunta oli jo joulukuussa 1940 yhteydessä Suomen hallitukseen ja kehotti suomalaisia osoittamaan liittolaisuutta lähettämällä Saksaan vapaaehtoisia sotilaita. Etsivän keskuspoliisin entinen johtaja Esko Riekki valtuutettiin hoitamaan joukkojen rekrytointi salaisesti, ja lopulta vapaaehtoisia saatiin koottua pataljoonan verran eli noin 1 200 miestä. Vapaaehtoiset sitoutuivat palvelemaan SS-joukoissa kahden vuoden ajan. Toisin kuin muissa ulkomaalaisissa yksiköissä oli tapana, osa pataljoonan upseereista ja aliupseereista oli myös suomalaisia. Pataljoona liitettiin Wiking-divisioonaan ja siirrettiin itärintamalle tammikuussa 1942. Se palveli Etelän armeijaryhmässä ja osallistui muun muassa Kaukasian-operaatioon kesällä 1942.\n\nPuna-armeija\n\nPäinvastoin kuin Saksassa, Neuvostoliitossa Stalinin rooli sotatoimien johtamisessa väheni sodan edetessä, ja vaikka useat sodan alkuvaiheen sotilaalliset katastrofit olivat suurelta osin Stalinin vastuulla, hän oppi kuuntelemaan kenraaleitaan sodan jatkuessa. Ennen sodan alkua Stalin pyrki kaikin keinoin viivyttämään sodan syttymistä ja vältti kaikkia toimia, joita saksalaiset olisivat saattaneet pitää provokaatioina. Tämän vuoksi puna-armeija ei ollut sodan alkaessa hälytysvalmiudessa, ja maan ilmavoimat tuhottiin lähes kokonaan sodan ensimmäisinä päivinä – usein suoraan lentokentille.\n\nStalinin vainojen seurauksena puna-armeijan korkeat upseerit olivat sodan alkaessa saksalaisia huomattavasti kokemattomampia ja taitamattomia. Vainojen aikana kolme viidestä marsalkasta ja kaksi kolmasosaa armeijakunnan ja divisioonien komentajista oli teloitettu ja korvattu nuorilla poliittisesti sopivammilla upseereilla. Vuonna 1941 divisioonan komentajien keski-ikä olikin 12 vuotta nuorempi kuin Saksan armeijassa. Upseerien kokemattomuus ja poliittisten upseerien liian suuri valta olikin yksi keskeinen tekijä sodan alkuvaiheen tappioissa. Stalinin toistuvat vastahyökkäyskäskyt ja perääntymisen ehdoton kieltäminen motitusuhan allakin vuonna 1941 aiheuttivat myös suuria tappioita ja arvokkaan sotakaluston menetyksiä. Pian kuitenkin Stavkan ympärille onnistuttiin muodostamaan pätevä komentorakenne ja huonoimmat armeijan komentajat siirrettiin syrjään. Pahimman kriisin aikana vuonna 1941–1942 Stalin joutui myös tekemään armeijalle useita myönnytyksiä. Kenraalien päätöksiä ei tarvinnut enää hyväksyttää poliittisilla komissaareilla kuten aikaisemmin ja eliittijoukoille annettiin perinteinen kaartin-etuliite, sotilasarvot otettiin taas käyttöön. Toisaalta kuria kuitenkin ylläpidettiin kovin ottein: päiväkäsky nro. 227 määräsi ilman lupaa perääntymiskäskyn antaneet upseerit sotaoikeuteen, ja linjojen taakse asetettiin usein NKVD:n erityisosastoja, jotka määrättiin ampumaan kaikki perääntyvät sotilaat.\n\nSaksan hyökkäyksen alkaessa puna-armeijalla oli joukkoja 303 divisioonaa ja 22 prikaatia eli noin 4,8 miljoonaa sotilasta, ja vuoteen 1944 mennessä sotilaita oli itärintamalla jo kuusi miljoonaa. Sodan aikana armeijaan värvättiin yhteensä 29 574 900 sotilasta lisää. Puna-armeija oli organisoitu armeijaryhmää vastaaviin rintamiin (), joiden erikoispiirre oli niihin liitetty armeijaa vastaava oma lentokoneosasto, joka oli suoraan rintaman komentajan alaisuudessa. Puna-armeijan armeija oli hiukan pienempi kuin saksalaisten vastaava: esimerkiksi panssariarmeija koostui teoriassa 620 tankista ja 188 rynnäkkötykistä ja panssariarmeijakunta koostui kolmesta panssariprikaatista, joissa jokaisessa oli 65 panssarivaunua ja joka oli kooltaan lähellä saksalaista panssaridivisioonaa. Puna-armeijan jalkaväkidivisioonan koko oli teoriassa 11 780 sotilasta, mutta niiden koko todellisuudessa vaihteli yleensä 3 000:sta 7 000:een.\n\nSodan päättyessä puna-armeijasta oli tullut maailmanhistorian suurin armeija, ja sillä oli tykistöä ja panssarivaunuja enemmän kuin muilla sodan osapuolilla yhteensä. Kylmän sodan alkaessa Yhdistyneen kuningaskunnan pääesikunta hylkäsi sotilaallisesti mahdottomana ajatuksen Stalinin hallinnon kukistamisesta ja puna-armeijan ajamisesta pois Itä- ja Keski-Euroopasta asevoimin (operaatio Unthinkable).\n\nTiedustelu\nKommunismi, toisin kuin kansallissosialismi, oli kansainvälinen liike, ja Neuvostoliiton oli onnistunut 1920- ja 1930-lukujen aikana rakentaa kominternin kautta laaja verkosto eri Euroopan maihin. Toisen maailmansodan aikana tämä valjastettiin tiedustelukäyttöön, minkä vuoksi Kremlin vakoilu oli koko sodan ajan saksalaista huomattavasti menestyksellisempää. Tärkeimmät tietolähteet olivat Sveitsistä käsin toimiva Lucy-koodinimellä tunnettu vakoilurengas, jota johti Saksasta pakolaisena maahan tullut Rudolf Roessler. Hänelle lähetti tietoja noin kymmenen Saksassa toimivaa vakoilijaa, joista osa oli armeijan upseereita. Merkittävimpänä tietolähteenä toimi ilmeisesti Hitlerin esikunnassa työskennellyt vakooja koodinimeltään Werther, jonka on myöhemmin arveltu olleen Martin Bormann. Sveitsin salainen poliisi pääsi lopulta sodan loppuvaiheessa vakoilurenkaan jäljille ja lopetti sen toiminnan, vaikka on myös viitteitä siitä, että rengas olisi toiminut yhteistyössä sveitsiläisten tiedusteluorganisaatioiden kanssa. Toinen keskeinen vakoilutietolähde oli Saksan Japanin suurlähetystössä työskennellyt Richard Sorge, koodinimeltään Ramsay, joka toimitti Kremlille tiedon muun muassa operaatio Barbarossan alkupäivämäärästä ja tiedon Japanin aikomuksesta hyökätä Pearl Harboriin, mikä mahdollisti puna-armeijan joukkojen vetämisen pois Kiinan vastaiselta rajalta Moskovan puolustukseen.\n\nSaksalaisten tiedonsaanti oli perinteisemmän sotilastiedustelun varassa. Luotettavien tietojen saamista puna-armeijan vahvuudesta ja varustuksesta ennen sotaa vaikeutti Neuvostoliiton sulkeutuneisuus ja NKVD:n tehokas vastavakoilu. Tiedonsaannin vaikeus ja Neuvostoliiton kehno sotamenestys talvisodassa saivat Saksan sodanjohdon aliarvioimaan puna-armeijan vahvuutta ja loivat ylioptimistisia odotuksia sodan nopean voittamisen suhteen. Ennen operaatio Barbarossan alkua saksalaiset suorittivat lukuisia ilmatiedustelulentoja Neuvostoliiton ilmatilassa, joihin Stalin kielsi reagoimasta varoessaan provosoimasta Hitleriä. Tarkan ilmatiedustelun avulla saksalaiset olivat tietoisia Neuvostoliiton ilmavoimien lentokenttien sijainnista ja onnistuivat tuhoamaan suurimman osan lentokoneista sodan ensimmäisten päivien aikana.\n\nSotatalous\n\nSodan alkuvaiheessa Saksalla oli selkeä ylivoima sekä sotilaallisesti että taloudellisesti. Näitä eroja korosti edelleen saksalaisten nopea eteneminen, jonka vuoksi Neuvostoliitto menetti Saksalle Ukrainan vilja-alueet, joiden tuottamilla elintarvikkeilla oli ruokittu suurin osa valtiosta. Menetetyt alueet muodostivat 60 prosenttia valtion karjan-, 40 prosenttia viljan- ja 84 prosenttia sokerintuotannosta. Alueilla sijaitsi myös monia suuria kaivos- ja teollisuuskeskuksia, jotka olivat tuottaneet kaksi kolmasosaa maan kivihiilestä, teräksestä ja alumiinista. Ero Saksan ja Neuvostoliiton teollisten resurssien välillä oli suurimmillaan vuonna 1942, jolloin Neuvostoliiton tuotanto vastasi vain 23 prosenttia Saksan tuotannosta ja terästuotanto vain 28 prosenttia. Tästä huolimatta sodan aikana Neuvostoliitto onnistui tuottamaan kokonaisuudessa selvästi enemmän tankkeja, aseita ja lentokoneita, jopa vuonna 1941, jolloin se kärsi raskaita tappioita. Sodan lopputuloksen kannalta keskeisenä tekijänä voidaankin pitää Neuvostoliiton kykyä puristaa rajallisista resursseista valtavia määriä tarvikkeita ja aseita.\n\nNeuvostoliitossa sotaponnistelujen johtaminen keskitettiin täysin jo 30. kesäkuuta 1941 Valtakunnan puolustuskomitean käsiin (), johon aluksi kuului Stalinin lisäksi vain Vjatšeslav Molotov, Lavrenti Berija, Georgi Malenkov ja Kliment Vorošilov. Komitealla oli käytännössä rajoittamaton valta, ja se pystyi reagoimaan nopeasti ja ilman hidasta byrokratiaa. Komitea toimi käytännössä yötä päivää ja kaikkia, jotka halusivat saattaa jotain komitean tietoon kannustettiin tulemaan Kremliin mihin aikaan hyvänsä. Komitea pystyi tekemään päätöksiä hetkessä ja nämä päätökset olivat sitovia ja niiden toimeenpanosta huolehtivat vanhat komissariaatit ja neuvostot. Suunnitelmatalous annettiin nuoren taloustieteilijän Nikolai Voznesenskin vastuulle, ja hänen tehtäväksi annettiin sotatuotantosuunnitelma koko talouden osalta. Suunnitelmia luotiin kuukausittain, neljännesvuosittain ja vuosittain erinäisten aseiden tuotannon osalta ja niiden valmistamiseen tarvittavien laitteiden ja koneiden osalta. Tuotannossa sotatarvikkeille annettiin ehdoton etusija ja siviilikulutus ajettiin minimiin. Ruuan säännöstely aloitettiin suurissa kaupungeissa heinäkuussa 1941 ja ruokaa sai vain työtä vastaan. Kansalaiset jaettiin neljään ryhmään, joiden ruoka-annokset vaihtelivat 750 ja 4 418 (hiilikaivostyöläiset) kalorin välillä. Työtä tekemättömät, jotka eivät kuuluneet työläisten perheisiin, eivät saaneet mitään ja tuntematon määrä vanhoja, sairaita ja yksinäisiä neuvostoliittolaisia kuolikin nälkään sodan aikana. Sotateollisuus keskitettiin laajoihin teollisuuslaitoksiin, joissa primitiivinen massatuotanto oli mahdollista käyttämällä suuria määriä vähän tai ei lainkaan koulutettua työvoimaa, pääasiassa naisia tai poikia, jotka työskentelivät erittäin raskaissa olosuhteissa tehden usein 10 tunnin mittaisia työvuoroja. Raskainta elämä oli kuitenkin maaseudulla, josta miehet oli värvätty armeijaan ja raskaat maatyöt kolhooseilla jäivät naisten vastuulle. Pakollisten työpäivien määrä kasvatettiin 150:een ja tottelemattomuudesta seurasi kovia rangaistuksia. Lisäksi traktorit ja hevoset oli usein viety rintamalle, ja niin naiset ja nuoret pojat joutuivat vetämään auroja ilman apua.\n\nTärkeää Neuvostoliiton sotaponnisteluille oli myös ulkomailta tullut apu. Lend-Lease-ohjelman mukaisesti Yhdysvallat ja Iso-Britannia toimittivat jonkin verran valmista aseistusta, mutta tämän osuus oli vain neljä prosenttia puna-armeijan aseistuksesta. Paljon keskeisempi vaikutus olikin ruoan, raaka-aineiden sekä koneiden ja laitteiden toimituksilla, jotka vapauttivat Neuvostoliiton teollisuuden sotatarvikkeiden massatuotantoon. Yhdysvallat toimitti Neuvostoliitolle sodan aikana 409 500 ajoneuvoa, 43 prosenttia kaikista autonrenkaista ja 56 prosenttia ratakiskoista uusiin rautateihin. Ilman liittolaisten apua koko valtion logistiikka olisi ollut suuressa kriisissä.\n\nMonien historioitsijoiden mukaan Saksan johto ei uskaltanut tai halunnut mobilisoida koko kansantaloutta niin täydellisesti sotaponnisteluille kuin Kreml peläten kotirintaman romahtamista kuten Saksalle oli käynyt vuonna 1918 ensimmäisessä maailmansodassa, vaikka todellisuudessa jo vuonna 1941 puolustusmenot muodostivat 60 prosenttia maan budjetista ja vuonna 1940 50 prosenttia kulutustavaroista valmistettiin puolustusvoimien käyttöön. Suurempi ongelma sotataloudessa olikin keskitetyn GKO:n kaltaisen päätöksentekoelimen puuttuminen. Saksassa sotilaalliset päätökset tehtiin Hitlerin päämajassa ja laajemmin sotaponnistelut olivat Valtakunnan puolustuskomitean alaisuudessa, jota johti Hermann Göring. Vastuu liikekannallepanosta ja taloudellisten resurssien jakamisesta oli jakaantuneena ilman selviä vastuualueita eri ministeriöiden, nelivuotissuunnitelmaorganisaation ja armeijan eri teknisten osastojen välille. Saksa ei siten onnistunut hyödyntämään etumatkaansa teollisuuden raaka-aineissa ja sen teollisuus tuotti teknisesti laadukkaita ja edistyneitä aseita, mutta yleensä Neuvostoliittoa huomattavasti pienemmissä sarjoissa, jolloin massatuotannon etuja ei päästy täydellisesti hyödyntämään. Hitler kiinnitti huomiota näihin ongelmiin jo vuonna 1941 ja joulukuussa säädetyllä lailla pyrittiin rationalisoimaan ja tehostamaan aseteollisuutta tuottamalla niitä suurissa tehtaissa ja suurissa sarjoissa. Armeija velvoitettiin myös standardisoimaan ja yksinkertaistamaan aseitaan, jotta niitä pystyttiin paremmin tuottamaan ”massatuotantona nykyaikaisten periaatteiden mukaan”. Keväällä 1942 Hitler myös nimitti arkkitehti Albert Speerin varusteluministeriksi, joka sai alueellaan täydet valtuudet ja vastasi suoraan Führerille. Speerin onnistuikin tehostaa sotatuotantoa huomattavasti ja vuonna 1944 Saksa tuotti jo kolme kertaa enemmän aseita käytännössä samoista raaka-aineista.\n\nUhrit\nSota Saksan ja Neuvostoliiton välillä on maailman eniten ihmisuhreja vaatinut sota. Sota eteni lähes koko Itä-Euroopan yli kaksi kertaa ja molemmilla kerroilla perääntymään joutunut armeija tuhosi jäljiltään minkä pystyi ja koko alue olikin sodan päättyessä täynnä hylättyjä kyliä, tuhoutuneita kaupunkeja ja lukemattomia joukkohautoja. Saksan ja Neuvostoliiton kuolonuhrien määrä oli myös väkilukuun suhteutettuna selvästi muita toiseen maailmansotaan osallistuneita maita suurempi, molemmilla noin 4,4 prosenttia väestöstä, kun vastaava luku Yhdysvalloilla oli 0,3 ja Yhdistyneellä kuningaskunnalla 0,9 prosenttia.\n\nItärintaman sodankännin ominaispiirre oli sen barbarisoituminen, johon osallistui molempien varsinaisten armeijoiden lisäksi erilaisia partisaani- ja puolisotilaallisia joukkoja. Molemmat armeijat rikkoivat säännöllisesti Geneven sopimusta muun muassa sotavankien ja siviilien kohtelun osalta esimerkiksi aseistamattomiin siviileihin kohdistuneilla kostotoimenpiteillä.\n\nSaksalaiset, erityisesti Gestapo ja SS-joukot, ja paikalliset yhteistoimintaryhmät vainosivat miehitettyjen alueiden etnisiä vähemmistöjä sulkemalla niitä gettoihin ja kuljettamalla tuhoamisleireille. Sodan raaistumisen keskeinen syy oli sen ideologisessa luonteessa. Kansallissosialistisesta näkökulmasta kysymys oli yksi germaanien ja slaavien välisistä vuosisataisista sodista, joka oli osa Drang nach Ost -pyrkimyksen sotilaallista ja väkivaltaista toteuttamista. Sota piti käytämän tuhoamissotana venäläistä bolševismia vastaan Venäjän uhan ikuiseksi poistamiseksi. Sodan tarkoituksena oli raivata saksalaisille elintilaa idästä siten, että slaavilaista väestöä tuhottaisiin, pakkosteriloitaisiin syntyvyyden alentamiseksi ja karkotettaisiin Siperiaan, mahdollisesti myös Keski-Afrikkaan tai Madagaskarille Auswärtiges Amtin suunnitelman mukaisesti. Kolmenkymmenen vuoden kuluessa saksalaistettavien alueiden saksalainen väestöosuus piti nostaa neljäsosaan tai kolmasosaan koko väestömäärästä.\n\nHitler ilmoitti jo maaliskuussa 1941 Neuvostoliittoa vastaan käytävän ”tuhoamissotaa” ja joukko Hitlerin päämajasta maalis–kesäkuussa 1941 annettuja päiväkäskyjä antoi saksalaisille joukoille luvan teloittaa \"juutalais-bolševikkinen älymystö\" ja poliittiset komissaarit. 13. toukokuuta annettu käsky poisti siviileihin kohdistuvat rikokset sotaoikeuden piiristä ja poisti velvollisuuden rangaista sotilaita ”vihamielisiä siviileitä” vastaan tehdyistä rikoksista.\n\nNeuvostoliitossa Stalinin propagandakoneisto alkoi kesän 1942 aikana kuvata laajasti saksalaisten hirmutekoja ja kutsui kaikkia neuvostokansalaisia kostamaan nämä. Runoilija Ilja Ehrenburg kirjoitti: ”Tappakaamme! Jos et ole tappanut saksalaista päivän aikana, päivä on kulunut hukkaan.” Pravdassa julkaistussa runossa Partisaani saksalaisia kuvattiin ”teloittajiksi, verenimijöiksi, kannibaaleiksi, tappajiksi, varkaiksi ja koiriksi”. Tämä johti väkivallan eskaloitumiseen. Erityisesti laajasti neuvostolehdistössä kuvatut saksalaisten sotilaiden tekemät naisten joukkoraiskaukset vaikuttivat puna-armeijan vastaaviin tekoihin saksalaisia siviilejä vastaan sodan loppuvaiheessa, erityisesti Berliinin valtauksen yhteydessä. Puna-armeijan miehittäessä Sleesiaa ja Itä-Preussia monissa kaupungeissa ja kylissä kaikki 10–80-vuotiaat naiset raiskattiin, eivätkä Stalin ja neuvostojohto olleet aluksi halukkaita puuttumaan sotilaiden toimiin. Berliinin valtauksen yhteydessä saksalaisia naisia kohdeltiin kuin sotasaaliina ja arviolta 130 000 naista raiskattiin, joista 10 000 teki myöhemmin itsemurhan. Kaiken kaikkiaan kahden miljoonan naisen arvioidaan joutuneen puna-armeijan sotilaiden seksuaalisen väkivallan kohteeksi.\n\nSotavangit \n\nSodan aikana molemmat armeijat ottivat miljoonia sotavankeja. Vuoteen 1944 mennessä saksalaiset olivat ottaneet vangiksi 5,2 miljoonaa puna-armeijan sotilasta, joista arviolta 2,2 miljoonaa oli kuollut vankeudessa. Puna-armeijan ottamista 2,88 miljoonasta sotavangista kuoli vastaavasti 356 000 henkeä. Suuri osa saksalaisten sotavangeista kuoli talvella 1941–1942, jolloin vangeiksi jäi paljon ennakoitua suurempia määriä sotilaita ja Saksan armeija ei kyennyt huolehtimaan niistä kaikista. Vankeja säilytettiin piikkilangalla eristetyillä, konekiväärein vartioiduilla alueilla ilman suojaa luonnonvoimilta ja puutteellisesti ruokittuina. Hitlerin näkemys valloitussodasta itään vaikutti myös vankien kohteluun: suunnitelman mukaan miljoonien slaavien haluttiin kuolevan uuden imperiumin luomisessa. Hitler komensi joukkoja olemaan välittämättä piiritetyn Leningradin 3,3 miljoonasta asukkaasta ja sanoi, että Moskova ja sen asukkaat tullaan hävittämään maan päältä. Vaikka Hitler oli aluksi jyrkästi sotavankien Saksaan tuomista vastaan pitäen näitä biologisena ja poliittisena uhkana, vankeja alettiin siirtää työleireille Keski-Eurooppaan talvella 1942, mutta maaliskuuhun mennessä vasta 166 800 oli kuljetettu. Suurimittaisten kuljetusten alettua huhtikuussa oli iso joukko vankeja jo kuollut. Saksalaiset vartiosotilaat teloittivat arviolta 600 000 sotavankia joko rodun tai kommunistiepäilyjen vuoksi.\n\nNeuvostoliitossa saksalaiset sotavangit olivat tärkeässä asemassa maan kroonisen työvoimapulan takia ja suurin osa vangeista sijoitettiin maanviljelyä, rakennusta tai teollisuutta harjoittaviin työleireihin. Aluksi leirien kuolleisuus oli korkea, mutta 1943 alkaen viranomaiset pyrkivät lisäämään niiden tuottavuutta ja paremman ravinnon myötä kuolleisuus laski noin 4 prosenttiin.\n\nJuutalaiset \n\nHitlerin kesäkuussa 1941 antama käsky, jossa määrättiin muun muassa neuvostovaltion, puna-armeijan tai kommunistisen puolueen palveluksessa olevien juutalaisten miesten murhaamisesta, oli natsi-Saksan ensimmäinen suorasanainen juutalaisten systemaattiseen tuhoamiseen valtuuttanut määräys. Barbarossa-suunnitelman aikana turvallisuuspoliisin yksiköt (Einsatzgruppen) ja armeija pyrkivät tuhoamaan kaikki turvallisuusuhkina pidetyt juutalaiset, ja heitä auttoivat monet paikallisesta väestöstä värvätyt antisemiittiset ryhmät. Esimerkiksi Liettuassa vain kolme päivää hyökkäyksen alkamisen jälkeen Saksan turvallisuusjoukot kehottivat paikallisia puolisotilaallisia joukkoja toimeenpanemaan pogromin Kaunasissa ja 1 500 juutalaista tapettiin yhdessä yössä. Ukrainassa Kiovan lähellä sijaitsevassa Babi Jarissa saksalaiset Einsatzgruppenit toimeenpanivat 29. ja 30. syyskuuta 1941 joukkomurhan, jossa kuoli saksalaisten raporttien mukaan 33 771 juutalaista ja myöhemmin myös romaneja ja neuvostoliittolaisia sotavankeja; yhteensä noin 100 000 henkeä. Vaikka tuhoamiskäskyn toimeenpano oli epäjärjestelmällistä ja vaihteli alueittain, on arvioitu, että yli miljoonaa juutalaista tapettiin näissä miehitetyillä alueilla sodan alussa toimeenpannuissa vainoissa. Vuonna 1942 aloitettu lopullisen ratkaisun toimeenpano, joka koski myös Saksan ja Keski-Euroopan juutalaisia oli siis looginen jatke Barbarossa-suunnitelman aikana aloitetulle politiikalle.\n\nLähteet\n\nYleiset lähteet\n\nViitteet\n\nKirjallisuutta\n Svetlana Aleksejevits: Sodalla ei ole naisen kasvoja (SN-kirjat, 1988) ISBN 951-615-655-X (sid.)\n \n \n \n \n\nNeuvostoliitto toisessa maailmansodassa\n\nSeulonnan keskeiset artikkelit"}
{"id": "1455346", "url": "https://fi.wikipedia.org/wiki/Kallioj%C3%A4rvi%20%28Tampere%2C%20Kaanaa%29", "title": "Kalliojärvi (Tampere, Kaanaa)", "text": "Kalliojärvi  on Pirkanmaalla Tampereella ja Ruovedellä Kaanaan kylän lähellä sijaitseva järvi, joka kuuluu Kokemäenjoen vesistöön.\n\nMaantietoa \nJärven pinta-ala on 29 hehtaaria ja se on 1,4 kilometriä pitkä ja 800 metriä leveä. Järvi sijaitsee Siikanevan lounaispuolella sijaitsevalla mäkisellä ja järvisellä ylängöllä ja siinä on mäkien vuoksi paljon niemiä ja lahtia. Järvellä on kartan mukaan yksi saari. Sen rantaviivan pituus on 5,2 kilometriä.\n\nVesistösuhteet \nJärvi sijaitsee Kokemäenjoen vesistössä (vesistöaluetunnus 35) Näsijärven–Ruoveden alueen (35.3) Paloveden alueella (35.32), jonka Rikalanjärven–Jouttenuksen valuma-alueeseen (35.329) se kuuluu. Järven vedenpinnan korkeus on 165,4 metriä mpy.\n\nLähteet \n\nPaloveden alue\nTampereen järvet\nRuoveden järvet\nBotin luomat artikkelit"}
{"id": "1623055", "url": "https://fi.wikipedia.org/wiki/Liia%20H%C3%A4nni", "title": "Liia Hänni", "text": "Liia Hänni s. Juulik (s. 4. lokakuuta 1946 Atla, Saarenmaa) on virolainen astrofyysikko, poliitikko ja tietoverkkopohjaisen demokratian puolestapuhuja. Hän on toiminut kolmessa riigikogussa kansanedustajana ja kaksi kertaa ministerinä.\n\nOpiskelu ja ura Neuvosto-Virossa\nLiia Hänni kasvoi Saarenmaalla ja valmistui ylioppilaaksi Kuressaaressa (silloinen Kingiseppa) Saarenmaan yhteiskoulusta vuonna 1965. Sen jälkeen hän aloitti opiskelut Tarton valtiollisessa yliopistossa, jossa hän opiskeli pääaineenaan teoreettinen fysiikka. Hän valmistui maisteriksi vuonna 1970, jonka jälkeen hän työskenteli Tarton observatoriossa ensin nuorempana ja myöhemmin vanhempana tutkijana vuosina 1970-1991. Hän saavutti matematiikan ja fysiikan tohtorin tutkinnon vuonna 1986 Tarton yliopistossa.\n\nHänni oli mukana Laulavassa vallankumouksessa 1980-luvun lopulta lähtien. Hän oli perustamassa Neuvosto-Viron loppuvaiheessa huhtikuussa 1990 Viron maaseudun keskustapuoluetta (vir. Eesti Maa-Keskerakond, lyh. EMKE). Hänestä tuli samaan aikaan käydyissa Korkeimman neuvoston vaaleissa parlamenttiedustaja. Samaan aikaan luotiin Viron ensimmäisen tasavallan aikaisten kansalaisten ja heidän jälkeläistensä valitsemana Viron kongressi, jossa Hänni oli myös jäsenenä. Viron kongressi valitsi toimeenpanevan elimen Viron komitean, jossa hän oli myös jäsenenä. Viron itsenäistyttyä luotiin perustuslakikokous, johon hänet myös valittiin. Hänni kuului 20. elokuuta 1991 Korkeimmassa neuvostossa itsenäisyyden kannattajiin. Hänni oli kiihkeinä itsenäistymisen päivinä mm. 21. elokuuta Tallinnan televisiotornin luona neuvostojoukkojen tunkeutuessa torniin Korkeimman neuvoston lähettämänä edustajana.\n\nNuoren tasavallan rakentajana\nLiia Hänni valittiin syyskuussa 1992 Riigikoguun Maltilliset-vaaliliiton edustajana. Vaaliliittoon kuului siis hänen puolueensa Viron maaseudun keskustapuolue (EMKE). Vaalien jälkeen Mart Laar muodosti hallituksen, johon Hänni tuli uudistusministeriksi. Hänni jatkoi Laarin hallituksen jälkeen myös Andres Tarandin muodostamassa hallituksessa samassa tehtävässä huhtikuuhun 1995 asti eli hän oli uudistusministerinä kaikkiaan 2,5 vuoden ajan. Tehtäväkenttään kuuluivat muun muassa omistusoikeuteen liittyvät kysymykset. Olihan vuonna 1940 syntyneen neuvostovallan seurauksena yksityinen maa- ja muu omaisuus kansallistettu Neuvosto-Virossa.\n\nMinisteritehtävän jälkeen hän toimi vielä kahdessa riigikogussa, johon hänet valittiin niin vuoden 1995 ja 1999 vaaleissa Maltillisten vaaliliiton listalta. Riigikogusta hän toimi perustuslakivaliokunnan puheenjohtajana. Vuonna 2003 hän jäi pois riigikogusta. Hän palasi muutaman vuoden kuluttua kuitenkin valtion palvelukseen keskittyen maan hallintoon liittyviin kysymyksiin hyödyntäen uutta tekniikkaa ja politiikkaa. Hänen käyntikorttinsa oli tällöin otsikko \"E-Government Academy -ohjelman johtaja\" eli vastuualuetta saattoi pitää e-demokratian edistämisenä. Tällöin tavoitteena oli \"tieto- ja viestintätekniikan entistä suurempi käyttö maan hallinnassa ja uusia kansalaisten mahdollisuuksien luomista osallistua julkisten asioiden käsittelyyn\".\n\nVuonna 2016 Liia Hännistä tuli presidentiksi valitun Kersti Kaljulaidin neuvontaja Viron perustuslakia koskevissa kysymyksissä, sillä Hänni oli ollut vuonna 1991-1992 keskeisesti mukana laatimassa maan uutta perustuslakia. Hänni jatkoi tehtävässä vuoden 2017 lopulle.\n\nLiia Hännille myönnettiin vuonna 2001 Valtionvaakunan ritarikunnan III luokan ja vuonna 2006 sen II luokka kunniamerkki.\n\nLähteet \n\n                                                                                                        \n\nViron Sosiaalidemokraattisen puolueen poliitikot\nRiigikogun jäsenet\nViron ministerit\nVirolaiset tähtitieteilijät\nVuonna 1946 syntyneet\nElävät henkilöt"}
{"id": "1729734", "url": "https://fi.wikipedia.org/wiki/Juho%20Jalo", "title": "Juho Jalo", "text": "Juho (Johannes, Johan) Jalo (vuoteen 1906 Grönholm, 27. tammikuuta 1865 Hattula – 31. lokakuuta 1939 Helsinki) oli suomalainen ylikonduktööri ja ammattiyhdistysjohtaja. Hän toimi Suomen Rautatieläisten Liiton puheenjohtajana järjestön koko olemassaolon ajan 1906-1918. Sisällissodan aikana hän piti punaisen Suomen rautateiden pyörät pyörimässä ja sai sodan jälkeen kuolemantuomion, joka myöhemmin muutettiin pitkäksi kuritushuonerangaistukseksi. Jalon pohjoismaisten kontaktien vuoksi tuomio herätti paljon vastalauseita ulkomailla.\n\nElämä\n\nVarhaiset vuodet \nAviottomana lapsena syntynyt Jalo kävi kansakoulun ja työskenteli 12-vuotiaasta lähtien renkinä kotiseudullaan. Helsinkiin muutettuaan Jalo siirtyi vuonna 1887 Valtionrautateiden palvelukseen ja työskenteli asemamiehenä Helsingin rautatieasemalla ja pakkamestarina Kouvolan rautatieasemalla. Vuosisadan vaihteessa hänet nimitettiin konduktööriksi ja 1905 ylikonduktööriksi Helsingin asemalle. Jalo lähti ammattiyhdistysliikkeeseen 1890-luvun lopussa. Suurlakon aikana hän oli Helsingin suurlakkokomitean jäsen. Vuonna 1906 Jalo oli perustamassa Suomen Rautatieläisten Liittoa (SRL), jonka puheenjohtajana hän toimi vuoteen 1918 saakka. Jalo oli useita kertoja SDP:n kansanedustajaehdokkaana. Vuonna 1915 hän olisi noussut varasijalta kansanedustajaksi William Lundströmin kuoltua, mutta ensimmäisen maailmansodan vuoksi eduskuntaa ei kutsuttu koolle.\n\nYleislakko ja sisällissota \n\nKeväällä 1917 Jalo valittiin Helsingin Työväenyhdistyksen puheenjohtajaksi. Marraskuun yleislakon käynnistyessä Jalo antoi SRL:n sihteerinä toimineen poikansa Hugo Jalon kanssa määräyksen junaliikenteen pysäyttämisestä. Hän oli myös lakkoa johtaneen Työväen Vallankumouksellisen Keskusneuvoston jäsen. Tammikuussa 1918 lähettämissään kiertokirjeissä Jalo kehotti liiton jäsenistöä pysymään työpaikoillaan ja hoitamaan töistään kieltäytyvien rautatievirkamiesten tehtäviä, minkä ansiosta junat kulkivat myös sisällissodan aikana. Sodan käynnistyessä Jalo nimitettiin Suomen kansanvaltuuskunnan liikenneasiain osaston rautatieneuvoston ylivalvojaksi, mutta hän erosi tehtävästä jo kolmen päivän kuluttua ja jatkoi SRL:n johdossa.\n\nJalo vangittiin Helsingin taistelun yhteydessä saksalaisten vallattua rautatieaseman. Elokuussa valtiorikosoikeus hylkäsi Jaloa vastaan esitetyt syytteet ja vapautti hänet, mutta uusien todisteiden ilmaantuessa Jalo vangittiin jälleen parin viikon kuluttua. Lokakuun alussa hän sai kuolemantuomion avunannosta valtiopetokseen. Jalon yleislakon aikaisen toiminnan katsottiin valmistelleen kapinaa, jonka ohella tuomion perusteina olivat sodan aikana annetut liittohallinnon kiertokirjeet. Lisäksi hän oli osallistunut SRL:n edustajana kansanvaltuuskunnan kokoukseen, jossa Kullervo Mannerille annettiin diktaattorin valtuudet.\n\nKuolemantuomio sai paljon huomiota Pohjoismaissa, joissa Jalo tunnettiin rautatieläisten kongeressien osallistujana. Ruotsin rautatieläisten liitto esitti Paasikiven hallitukselle vastalauseen uhaten boikotoida Suomen liikennettä, mikäli rangaistus pannaan täytäntöön. Vastalauseeseen yhtyivät myös Norjan ja Tanskan rautatieläiset sekä Ruotsin satamatyöläisten liitto, joka suunnitteli keskeyttävänsä suomalaisten laivojen käsittelyn. Myös useat sanomalehdet kuten ruotsalainen Social-Demokraten ja tanskalainen Politiken asettuivat Jalon kuolemantuomiota vastaan. Lokakuun lopussa valtiorikosylioikeus alensi rangaistuksen 12 vuoden kuritushuonetuomioksi.\n\nVapautumisen jälkeen \nJalo kärsi rangaistustaan Lappeenrannan ja Tammisaaren pakkotyölaitoksissa ja pääsi ehdonalaiseen joulukuussa 1921. Vapauduttuaan hän toimi Suomen Saha-, Kuljetus- ja Sekatyöväen Liiton luennoitsijana ja puheenjohtajana 1923-1924. Jalo oli kiersi myös puhujana kommunististen SSTP:n ja STPV:n tilaisuuksissa ja kuului myöhemmin 1930-luvun alkupuolella niin sanottuihin hoipertelijoihin. Hän vaikutti myös Valtiollisten vankien huoltoyhdistyksessä ja oli muun muassa Helsingin Työväen Säästöpankin isännistön sekä Elannon edustajiston jäsen. Jalo kuoli 74-vuotiaana lokakuussa 1939. Hänet on haudattu Hietaniemen hautausmaalle.\n\nPerhe \nJuho Jalon puoliso oli siuntiolainen palvelija Alina Matilda Pihlström (1861-1938), jonka kanssa hän avioitui vuonna 1890. Pariskunnalle syntyi seitsemän lasta, joista kaksi kuoli nuorena. Pariskunnan vanhin poika oli rovasti Sigurd Jalo (1892-1951). Ylioppilas Hugo Jalo (1894-1918) työskenteli vuodesta 1913 lähtien SRL:n sihteerinä. Sisällissodan aikana hän toimi kansanvaltuuskunnan liikenneasiain osaston kansilistina ja kaatui Helsingin katutaisteluissa. Hänet löydettiin Simon- ja Annankatujen kulmasta kolme luodinreikää selässään. Tyttäristä Gunhild Jalo (1896-1975) toimi tyttökoulujen rehtorina Sortavalassa, Kemissä ja Riihimäellä. Hän oli myös Riihimäen ja Sortavalan kunnanvaltuustojen jäsen. Margit Jalo (1898-1978) työskenteli pitkään sosiaaliministeriön yliaktuaarina. Doris Jalo (1902-1988) teki elämäntyönsä Seinäjoen sairaanhoito-oppilaitoksen rehtorina ja oli myös kunnanvaltuuston jäsen.\n\nLähteet\n\nAiheesta muualla \n\nSuomalaiset ammattiyhdistysjohtajat\nSuomen Sosialidemokraattisen Puolueen jäsenet\nSuomen sisällissodan punaiset\nRiihimäen kaupunginvaltuutetut\nSortavalan kaupunginvaltuutetut\nVuonna 1865 syntyneet\nVuonna 1939 kuolleet"}
{"id": "1199309", "url": "https://fi.wikipedia.org/wiki/Vaalj%C3%A4rvi", "title": "Vaaljärvi", "text": "Vaaljärvi on Honkilahdella Eurassa Satakunnassa sijaitsevat matala järvi, joka kuuluu Lapinjoen vesistöön. Järven pintaa on aikoinaan laskettu ja järvelle on kaivettu uusi lasku-uoma. Mataluuden vuoksi järvi tuottaa runsaan vesikasvuston, jota vesilinnut hyödyntävät. Järvi on merkittävä lintukohde ja järvi kuuluu nykyään Koskeljärven Natura 2000 -alueeseen.\n\nMaantiede \nJärvi on muodoltaan V-kirjaimen muotoinen ja alle neliökilometrin kokoinen. Järvi on hyvin matala ja sen rannat ovat pääasiassa ruohottuneet, minkä takia Vaaljärveä voidaan pitää hyvänä lintujärvenä. Vaaljärven rannalla on Vaaljoen kylä.\n\nLuonto \nVaalijärvi on kasvustoltaan puolirehevä järvi. Rannat ovat pääosin luhtaa ja kasvavat saraa ja vesiheiniä. Osa rannoista rajautuvat Vuohisuohon ja tuottavat siellä turvetta. Koska vettä on parhaimmillaan metrin verran, ei kalasto menesty järvellä. Sitä vastoin Vaalijärvellä pesii vuosittain useita lintulajeja parinkymmenen parin voimin. Joka vuonna pesivät sinisorsa, tavi, telkkä, kurki, liro, taivaanvuohi ja keltavästäräkki. Melko säännöllisiä pesiviä lajeja ovat olleet laulujoutsen, ruskosuohaukka, luhtahuitti, kuikka, tukkasotka, niittykirvinen, naurulokki ja pikkulokki. Aiemmin yleiset härkälintua ja punasotkaatavataan harvoin.\n\nRantaan rajautuvalla 58 hehtaarin suuruisella Vuohensuolla pesii pääosin samat lajit kuin Vaaljärvellä, mutta Kakkurlammella näiden lisäksi usein kaakkuri. Joskus on tavattu jopa lapinpöllö. Elokuussa syysmuuton aikaan järvellä käy ruokailemassa ja lepäämässä suuri määrä lintuja. Silloin lajikirjo edustaa normaalia muuttoparvien lajistoa.\n\nVirkistyskäyttö \nKotitarve- ja virkistyskalastuksen merkitys on vähäinen. Järvellä on kuitenkin yksi venevalkama, joka on tarkoitettu seudun asukkaille. Moottorin käyttö veneessä on kuitenkin kielletty. Järvellä voi liikkua vapaasti lukuun ottamatta 1.4.−15.7. välisenä aikana, jolloin Vuohensuolle työntyvä lahti ja luhtarannat kuuluvat liikkumisrajoituksen piiriin. Samassa yhteydessä on myös lintutorni, josta lintujärven näkymästä saa hyvän käsityksen. Torni ja valkama on sijoitettu järven uuden luusuan lähelle.\n\nLintujen metsästys on paikalliselle metsästysseuralle merkittävä aktiviteetti. Vaalijärven osuus seudun lintusaaliista liikkuu 120 linnun tietämillä.\n\nHistoria ja säännöstely \nVuoden 1849 Lindströmin pitäjänkartassa \"Eura Socken 1849\" Vaaljärven nimi on kirjoitettu \"Wälijärvi\".\n\nKun 1859 perustettu Koskeljärven kuivatusyhtiö alensi Koskeljärven vedenpintaa, kuivui Vaaljärveen laskeva Koskeljärven luontainen laskujoki. Koskeljärven vedet laskettiin Honkilahden kautta kaivetun kanavan kautta, ja Koskeljärven vedet jatkoivat Hinnerjokeen pohjoista reittiä myöten. Tämän johdosta Vaaljärvestä tuli Vaaljoen latvavesiä, ja se yhtyi Hinnerjokeen Kolmhaarassa, mihin Koskeljärven vedet nyt tulivat suoraan.\n\nKuivatusyhtiön toimenpiteet ulottuivat myös Vaaljärveen, sillä myös sen vedenpintaa on alennettu. Vuonna 1912 yhtiön nimeksi tuli Koskeljärven ja Vaaljärven kuivaus Oy. Vedenpinnan alenemisesta alkoi Vaaljärven ruohottuminen ja rantojen umpeenkasvu. Vaaljoen luontainen luusua jäi umpeenkasvun sisälle. Luusuaa onkin siirretty uuteen kohtaan ja sinne on kaivettuu joelle uusi uoma. Sitä kutsutaan nimellä Uusijoki, joka siis korvasi aiemman nimen Alinenjoen eli Vanhajoki (entinen Vaaljoki). Uusijoki yhtyy alkuperäiseen Vaaljokeen 2,5 km:n päässä luusuastaan. Koskeljären aiempaa lasku-uomaa kutsutaan nimellä Ylinenjoki, mutta se on nykyään kuivunut tavalliseski ojaksi.\n\nMatalien luhtarantojen ruohokasvustoa on hyödynnetty karjan laidunmaana ja talvirehun lähteenä vielä 1970-luvulla. Pinnanlaskun varjopuolena on ollut kalaveden heikkeneminen, sillä keskisyvyys on enää alle metrin. Tämä kuitenkin kääntyy vesilintujen eduksi ja järvellä ruokaileekin lukisia lintulajeja.\n\nSuojelu \nVuonna 1982 Valtioneuvosto vahvisti Koskeljärven ja Vaaljärven kuulumisen lintuvesien suojeluohjelmaan ja vuonna 1988 Valtio osti kuivausyhtiön maat, joihin sisältyi Vaaljärven rannat ja läheinen Vuohensuo Kakkurlampineen. Maat ostettiin luonnonsuojelutarkoituksessa. Näiden osuus oli 170 hehtaaria. Tutkimusten mukaan Koskeljärvi, Vaaljärvi ja läheinen Pitkäjärvi muodostavat kansallisesti merkittävän lintukohteen. Vaaljärvi kuuluu nykyään Koskeljärven Natura 2000 -alueeseen.\n\nKatso myös \n Luettelo Suomen Natura 2000 -alueista\n\nLähteet\n\nViitteet\n\nAiheesta muualla \n Vaaljoen kylätoimikunta: Laavut ja lintutornit \n\nLapinjoen vesistö\nHonkilahden järvet\nSuomen Natura-alueet\nHinnerjoen järvet"}
{"id": "1141092", "url": "https://fi.wikipedia.org/wiki/M%C3%A1t%C3%A9%20II%20Cs%C3%A1k", "title": "Máté II Csák", "text": "Máté II Csák (; ; ) oli unkarilainen aatelinen ja sotilasjohtaja, jolla oli useita vaikutusvaltaisia tehtäviä Unkarin kuninkaiden Béla IV:n, Tapani V:n sekä Ladislaus IV:n alaisena.\n\nMáté II Csákista löytyy ensimmäinen maininta virallisista asiakirjoista 13. kesäkuuta vuonna 1270 hänen ollessaan Transilvanian voivodi. Tämä viittaa siihen, että hän alkoi saada vaikutusvaltaa vasta kuningas Béla IV:n kuoltua 3. toukokuuta 1270. Vuonna 1271 Csák osallistui sotaretkeen Böömin kuningasta Ottokar II Přemysliä vastaan. Hän pysyi Transilvanian voivodina aina Tapani V:n äkilliseen kuolemaan 6. elokuuta 1272 saakka.  Csák toimi uudelleen Transilvanian voivodina 1274 - 1275 sekä viimeisen kerran vuosina 1276 - 1277. Joulukuussa 1278 hänet nimitettiin Unkarin kuningaskunnan palatiiniksi, mikä on kuningaskunnan toiseksi arvovaltaisin tehtävä kuninkaan jälkeen.\n\nKatso myös \n Luettelo Transilvanian ruhtinaista\n\nLähteet\n\nViitteet \n\nTransilvanian voivodit\nUnkarin kuningaskunnan palatiinit\nVuonna 1283 kuolleet"}
{"id": "225380", "url": "https://fi.wikipedia.org/wiki/Glam%20metal", "title": "Glam metal", "text": "Glam metal (myös hair metal tai pop metal) on nykyisin käytetty nimi metallimusiikin tyylisuunnalle, joka kehittyi heavy metallista ja glam rockista 1980-luvun alussa Yhdysvalloissa. Glam metal -yhtyeiden suurimpina innoittajina toimivat varhaiset heavy metal -yhtyeet, kuten Black Sabbath, Deep Purple ja Judas Priest, sekä alkuperäiset 70-luvun alun glam rock -yhtyeet, kuten T. Rex, David Bowie, Alice Cooper, Slade, Sweet ja KISS.\n\nTyylisuuntaa on kutsuttu myös nimellä \"tukkahevi\" (). Termin popularisoi MTV 1990-luvulla ja sillä tarkoitetaan useimmiten muusikkojen tapaa tupeerata tai muutoin nostaa pitkät hiukset näyttäväksi kampaukseksi. Glam metalin ollessa suosionsa huipulla sitä useimmiten kuitenkin kutsuttiin heavy metaliksi tai vain metalliksi.\n\nOminaispiirteet \nGlam metal -kappaleissa on tavallisesti selkeä säkeistö-kertosäe-säkeistö-kertosäe -rakenne ja kitarasoolot ovat usein laulumelodiamaisia. Glam metalin piirteitä ovat myös vahvasti eläytyvä, antaumuksellinen ja itsetietoinen lavaesiintyminen ja pitkät kitarasoolot tiluttaen.  Yhtyeiden lavaesiintymisessä on tyypillistä pukeutuminen värikkäisiin, kimaltaviin ja tiukkoihin vaatteisiin, hiusten huomiota herättävä muotoilu ja meikin käyttäminen sekä iloinen ja energinen esiintyminen.  \n\nYhtyeiden vokalistit laulavat usein korkealta tai falsetissa. Glam metal -yhtyeiden musiikki erosi perinteisestä heavy metal -soundista pop-vetoisuutensa ja melodisuutensa vuoksi, mikä teki glam metalista hyvin kaupallisesti menestyneen metallimusiikin tyylin. Varsinkin 1980-luvulla glam metal -yhtyeet ja niiden fanit saivat osakseen pilkkaa ja kritiikkiä erityisesti saman aikakauden huomattavasti raskaamman thrash metalin faneilta.\n\nGlam metal -yhtyeiden sanoitukset painottuivat nautinnonhakuisuuteen ja villiin käytökseen. Musiikillisesti tyyliä kuvastivat kitaratilutussoolot, tunnuslaulumaiset kertosäkeet ja suhteellisen melodiset pop-vaikutteet.\n\nHistoria \n\nMetallimusiikki alkoi kehittymään Van Halenin menestyksen innoittamana Etelä-Kaliforniassa, erityisesti Los Angelesissa 1970-luvun lopulla. Los Angelesin Sunset Stripin alueen klubeille kerääntyi yhtyeitä kuten Quiet Riot, Ratt, Mötley Crüe ja W.A.S.P.. Ne ottivat vaikutteita 1970-luvun perinteisestä heavy metalista ja lisäsivät glam rock -yhtyeiden kuten Alice Cooperin ja Kissin mahtipontisuutta sekä joskus meikkejä.  \n\nNew Wave of British Heavy Metalin ja Judas Priestin läpimurtoalbumin British Steel (1980) ansiosta metallimusiikista tuli suosittua 1980-luvulla. Monet yhtyeet hyötyivät saamastaan huomiosta Music Televisionilla, jonka lähetykset alkoivat vuonna 1981. Albumien myyntiluvut nousivat jos yhtyeen videoita näytettiin kanavalla.  \n\nDef Leppardin video Pyromania (1983) teki yhtyeestä supertähden Yhdysvalloissa. Quiet Riotista taas tuli Metal Healthin (1983) ansiosta ensimmäinen yhtye, joka pääsi Billboardin listalle. Yksi herätteitä antavista tapauksista metallimusiikin suosion nousussa tapahtui Kaliforniassa. Siellä pidettiin vuonna 1983 US Festival -tapahtumassa \"heavy metal day\" (metallimusiikkipäivä). Tapahtumassa esiintyivät Ozzy Osbourne, Van Halen, Scorpions, Mötley Crüe, Judas Priest sekä muita, jotka houkuttelivat paikalle suurimman yleisön tapahtuman aikana. Vuosien 1983 ja 1984 aikana metallimusiikin myynnin osuus kaikista levymyynneistä nousi 8 prosentista 20 prosenttiin Yhdysvalloissa.  \n\nSyntyi monia suuntaukselle omistautuneita ammattimaisia lehtiä kuten Kerrang! (1981) ja Metal Hammer ( 1984). Lisäksi alkoi syntyä harrastajapohjaisia lehtiä. Vuonna 1985 Billboard julisti: \n\n1980-luvun puoliväliin mennessä glam metal hallitsi yhdysvaltalaisia listoja, Music Televisionia ja konserttiareenoita. Uudet yhtyeet alkoivat vetää lisää yleisöä. Los Angelesista tuli Warrant ja itärannikolta Poison sekä Cinderella. Mötley Crüe ja Ratt pysyivät myös suosittuina. New Jerseyn Bon Jovi yhdisti hard rockia sekä glam metalia ja tuli hyvin suosituksi kolmannella albumillaan Slippery When Wet (1986). Vuonna 1987 MTV aloitti ohjelman Headbanger's Ball lähetykset. Ohjelma oli erityisesti omistautunut metallimusiikkivideoille. Metallimusiikki oli kuitenkin alkanut jakautua nurkkakuntiin. Pienemmät piirit alkoivat suosia äärimmäisempää tyyliä ja alkoivat kutsua suosittuja tyylejä \"lite metaliksi\" (kevyt metalli) tai \"hair metaliksi\" (tukkahevi). \n\nEräs yhtye, joka saavutti moninaisen yleisön, oli Guns N’ Roses. Yhtye nähtiin raaempana ja vaarallisempana kuin muut Los Angelesin virkaveljensä. Appetite for Destruction (1987) -listamenestyksellään Guns N’ Roses \"antoi uutta virtaa Sunset Stripin törkytehtaalle ja piti lähes yksinään ilmiötä hengissä vielä useamman vuoden.\" Seuraavana vuonna Jane’s Addiction ilmestyi samoihin Los Angelesin hard rock -klubipiireihin. Yhtye sai huomiota esikoisalbumillaan Nothing’s Shocking. Rolling Stone -lehti julisti albumin arvostelussa: \"As much as any band in existence, Jane's Addiction is the true heir to Led Zeppelin.\" (Jane's Addiction on todellinen Led Zeppelinin perillinen).\n\nMerkittäviä glam metal -yhtyeitä\nBon Jovi\nCinderella\nDef Leppard\nDokken\nEurope\nGreat White\nHanoi Rocks\nKISS (1983–1990)\nL.A. Guns\nMagnum\nMötley Crüe\nQuiet Riot\nRatt\nPantera (1983–1989)\nPoison\nSkid Row\nStryper\nTwisted Sister\nVan Halen\nW.A.S.P. (1982–1986)\nWarrant\nWhite Lion\nWhitesnake (1987–1990)\nWinger\nYngwie Malmsteen (1986–1992)\n\nMerkittäviä glam metal -julkaisuja\n\n Alice Cooper - Trash, Hey Stoopid!\n Bon Jovi - Bon Jovi, Slippery When Wet\n Europe - The Final Countdown\n Def Leppard - Pyromania, Hysteria\n Dokken - Tooth and Nail\n Hanoi Rocks - Two Steps from the Move\n KISS - Lick It Up, Animalize, Asylum, Crazy Nights\n Mötley Crüe - Too Fast For Love, Shout at the Devil, Theatre of Pain, Girls, Girls, Girls, Dr. Feelgood, \n Poison - Open Up and Say...Ahh!\n Quiet Riot - Metal Health\n Ratt - Out of the Cellar, Invasion of Your Privacy\n Skid Row - Skid Row, Slave to the Grind\n Twisted Sister - Stay Hungry\n Warrant - Dirty Rotten Filthy Stinking Rich ja Cherry Pie\n W.A.S.P. - W.A.S.P., The Last Command\n Whitesnake - 1987\n\nLähteet \n\nSeulonnan keskeiset artikkelit"}
{"id": "629881", "url": "https://fi.wikipedia.org/wiki/Operaatio%20Ariel", "title": "Operaatio Ariel", "text": "Operaatio Ariel oli liittoutuneiden sotilaiden evakuointi Länsi-Ranskasta toisessa maailmansodassa 15.–25. kesäkuuta 1940. Evakuointeja tehtiin toistuvasti useista satamista pitkin Ranskan rannikkoa aina Espanjan rajalle asti. Evakuointi pelasti noin 214 000 sotilasta.\n\nOperaatio Arielin komentajaksi määrättiin Portsmouthin alueen komentaja amiraali William Milbourne James ja se  alkoi virallisesti 14. kesäkuuta ja päättyi 25. kesäkuuta Ranskan aselepoehtojen täyttämiseksi. Operaation aikana Biskajanlahden eteläpuolisen alueen lisäksi kuljetettiin joukkoja Saint-Nazairesta, Brestistä ja Nantesista Eteläisen alueen komentajan amiraali Sir Martin Eric Nasmithin johdolla.\n\nEvakuoinnit\n\nCherbourg ja Saint-Malo\n15.–18. kesäkuuta evakuoitiin Cherbourgista 30 630 sotilasta ja Saint-Malosta 21 474 sotilasta.\n\nBrest\nEnglantiin 18. kesäkuuta Brestistä täydessä lastissa saapuivat Arandora Star, Franconia ja Ormonde, jotka olivat juuri aikaisemmin saapuneet Norjan evakuoinnista Clydeen. Muita Brestiin lähetettyjä aluksia olivat Otranto, P & O Linen SS Strathaird ja Alfred Holtin alukset SS Bellerophon, SS Euryades ja SS Lycaon. Brestistä kuormattiin Englantiin kaikkiaan 32 584 sotilasta, kun mukaan lasketaan Straithairdissa olleet 6 000 sotilasta. Straithairdissa oli lisäksi siviilejä, 200 Brestin sotilasopetuslaitoksen kadettia, Pariisissa olleiden brittiläisten pankkien kultavaranto, de Gaullisti johtajia sekä jopa muutama lemmikkikoira.\n\nSaint-Nazaire\nSaint-Nazairessa, jonne oli paennut noin 60 000 liittoutuneiden sotilasta, sotilaiden lisäksi 13 000 siviiliä kuljetettiin aluksilla Batory, Duchess of York, MS Georgic ja Sobieski 15. kesäkuuta. Seuraavana päivänä Oronsay sekä 17. kesäkuuta vastaisena yönä lukuisa määrä erilaisia aluksia, jotka oli kerätty Etelä-Englannista ja Etelä-Walesista.\n\nBordeaux, Bayonne ja St Jean du Luz\nP & O Linen uusin alus Ettrick oli alun perin matkalla Saint-Nazaireen, mutta sen saavuttua Loiren suulle se sai tiedon kaupungin joutumisesta saksalaisten haltuun. Alus höyrysi etelään kohti Bayonnea ja 22. kesäkuuta Ettrick kuormasi St Jean du Luzista 2 000 puolalaista, ranskalaista ja englantilaista sotilasta sekä Albanian kuninkaan Zogin.\n\nSaman aikaisesti purettuaan 4 000 sotilasta Plymouthissa purjehti Glenaffaric yhdessä Cyclopsin ja Clan Rossin kanssa Bordeauxiin, Bayonneen ja St Jean du Luziin auttamaan Ettrickiä. Saksalaiset pommikoneet hyökkäsivät Clan Rossin kimppuun Bayonnen ulkopuolella 24. kesäkuuta aiheuttaen merkittäviä vaurioita. Alueelle saapui myös Arandora Star purettuaan Brestistä tuomansa pakolaiset Falmouthissa.\n\nTältä alueelta evakuoitiin 19 000 henkeä 19.–25. kesäkuuta.\n\nLopputulos\nEnglannin kanaalin ja Biskajan lahden satamista evakuoitiin kaikkiaan 191 870 sotilasta, muutama tuhat siviiliä, 2 292 sotilasajoneuvoa, 310 tykkiä sekä 1 800 tonnia erilaisia varastoja.\n\nEvakuointien  ainoa suuri tappio oli Lancastrian uppoaminen Saint-Nazairessa 17. kesäkuuta ja lisäksi menetettiin runsaasti pienempiä aluksia. Evakuoinnin viimeisenä päivänä ilmatorjuntaristeilijä HMS Calcutta törmäsi Kanadan laivaston hävittäjään HMCS Fraseriin upottaen sen. HMS Calcutta oli ollut matkalla Bordeauxiin, jossa odotti edelleen 4 000 sotilasta evakuointia.\n\nKatso myös\nDunkerquen evakuointi, josta siirrettiin Englantiin 338 226 sotilasta\nOperaatio Cycle eli Le Havren evakuointi, jolloin siirrettiin Englantiin 11 000 sotilasta\n\nLähteet\n\nViitteet\n\nToisen maailmansodan sotilasoperaatiot\nToisen maailmansodan meritaistelut\nTaistelu Ranskasta\nYhdistyneen kuningaskunnan taistelut\nKanadan taistelut"}
{"id": "1304650", "url": "https://fi.wikipedia.org/wiki/FIBA%20Europe%20Cup%202015%E2%80%932016", "title": "FIBA Europe Cup 2015–2016", "text": "FIBA Europe Cupin kausi 2015–2016 oli sarjan ensimmäinen kausi. Sarjaan osallistui 32 maasta 56 joukkuetta, jotka jaettiin 14 neljän joukkueen alkulohkoon. Alkulohkojen kaksi parasta joukkuetta ja kummankin konferenssin kaksi parasta kolmanneksi sijoittunutta joukkuetta etenivät neljän joukkueen jatkolohkoihin, joista pudotuspelivaiheeseen etenivät kunkin lohkon kaksi parasta joukkuetta. Neljä parasta joukkuetta pelasivat ns. Final Four -turnauksen. Suomesta kilpailuun osallistuivat Joensuun Kataja ja KTP. Katajan Teemu Rannikko pelasi sarjan 10,1 koriinjohtaneen syötön ottelukohtaisella keskiarvolla, mikä lienee ollut ainakin 25 vuoteen ja mahdollisesti sarjan edeltäjän perustamisvuodesta 1971 lähtien Euroopan kolmanneksi korkeimman kansainvälisen sarjakilpailun korkein tilastolukema.\n\nFIBA Europe Cupin ensimmäisen mestaruuden voitti saksalainen Skyliners Frankfurt, joka kaatoi loppuottelussa italialaisen Pallacanestro Varesen 66–62. Pronssin voitti ranskalainen Élan Chalon voitettuaan venäläisen BK Jenisei Krаsnojarskin 103–72.\n\nOsallistujat \n\n Irlannin koripalloliitto perusti Hibernia Basketballin sarjaan osallistumista varten.\n BC Timișoaran vetäydyttyä kilpailusta sen tilalle nimettiin KK Helios Domžale.\n\nLähteet\n\nAiheesta muualla \n Virallinen kotisivu \n\nKoripallosarjojen kausi 2015–2016/2016\n2016"}
{"id": "1165976", "url": "https://fi.wikipedia.org/wiki/Koneiden%20kapina", "title": "Koneiden kapina", "text": "Koneiden kapina eli kyberneettinen kapina on kuvitteellinen tai mahdollisesti tulevaisuudessa tapahtuva kehityskulku, jossa tekoälyyn pohjautuvat laitteet pyrkivät ottamaan poliittisen, taloudellisen ja sotilaallisen vallan itselleen. Useissa koneiden kapinan fiktiivisissä kuvauksissa ihmisten eloonjäänti perustuu ihmisluonnon tunteellisiin ja epäloogisiin ominaisuuksiin, joita koneilla ei ole. Ihmiseen verrattuna valokuvamuisti ja moniajo-ominaisuudet puolestaan antavat tekoälylle huomattavaa etua.\n\nKyberneettinen kapina on yleinen teema tieteisfiktiossa. Aihepiirin varhaisia käsittelijöitä oli tšekkiläinen kirjailija Karel Čapek, jonka näytelmässä R.U.R. vuodelta 1921 käytettiin ensimmäisen kerran sanaa robotti. Aiemmin jo Frankensteinin ja Golemin hirviöhahmot ilmensivät ihmisen luoman elottoman olion heräämistä eloon ja ryhtymistä väkivaltaiseksi. Myöhempiä koneiden kapinaan perustuvia tarinoita ovat muun muassa Terminator-elokuvat ja Taisteluplaneetta Galactica.\n\nTekoälyn tutkija Eliezer Yudkowskyn mukaan tahallisesti aggressiiviset koneet ovat epätodennäköisempi uhka ihmiskunnalle kuin ohjelmointivirheiden seurauksena tuhoa aiheuttavat laitteet. Fyysikko Stephen Hawking piti kehittyvää tekoälyä mahdollisena uhkana ihmiskunnalle.\n\nLähteet\n\nScience fictionin käsitteet\nTekoäly\nTulevaisuus"}
{"id": "1252992", "url": "https://fi.wikipedia.org/wiki/Mediaanitesti", "title": "Mediaanitesti", "text": "Mediaanitesti on tilastotieteessä käytettävä testi, jolla testataan mediaanien yhtäsuuruutta. Käytössä on riippumattomat otokset kahdesta populaatiosta. Otoksista on mitattu vähintään järjestysasteikollinen muuttuja. Mediaanitestillä voidaan selvittää, ovatko populaatioiden mediaanit yhtä suuret.\n\nTestissä määrätään koko aineistosta mediaani ja verrataan havaintoja siihen otoksittain. Riippumattomuushypoteesi testataan joko Fisherin tarkalla testillä tai χ²-testillä.\n\nTilastotiede"}
{"id": "961463", "url": "https://fi.wikipedia.org/wiki/Los%20Bolichesin%20rautatieasema", "title": "Los Bolichesin rautatieasema", "text": "Los Bolichesin rautatieasema on Cercanías Málaga -lähijunien asema Los Bolichesin kaupunginosassa Fuengirolassa Espanjan Andalusiassa. Se on Málagasta Fuengirolan keskustaan kulkevan linjan C-1 varrella.\n\nAiheesta muualla \n\nEspanjan rautatieliikennepaikat\nMálagan maakunta"}
{"id": "1632783", "url": "https://fi.wikipedia.org/wiki/Weeekly", "title": "Weeekly", "text": "Weeekly () on seitsenjäseninen eteläkorealainen tyttöyhtye, jonka levy-yhtiönä toimii IST Entertainment (aiemmin Play M Entertainment). Yhtyeeseen kuuluvat jäsenet Soojin, Monday, Soeun, Jaehee, Jihan ja Zoa. Jiyoon jätti yhtyeen kesäkuussa 2022. Weeekly julkaisi ensimmäisen minialbuminsa We Are kesäkuussa 2020.\n\nHistoria\n\nEnnen uran alkua (2017–2019) \nSoojin, Jiyoon ja Soeun kilpailivat JBTC:n musiikkikilpailussa Mix Nine 2017–2018. Soojinilla oli iso rooli ohjelmassa, mutta hän joutui vetäytymään sarjasta, sillä joutui liikenneonnettomuuden takia hätäleikkaukseen. \n\nLokakuussa 2018 Fave Entertainment ilmoitti suunnitelmistaan debytoida uusi tyttöyhtye Fave Girls (). Yhtyeen kokoonpanoon kuului Soojin, Jiyoon, Monday, Soeun ja Jaehee. Nimi vaihdettiin väliaikaisesti PlayM Girlsiksi (), kun Plan A Entertainment ja Fave Entertainment yhdistyivät ja muodistuvat Pl ay M Entertainmentin huhtikuussa 2019.\n\nWe Are ja We Can (2020) \nPlay M Entertainment ilmoitti maaliskuussa 2020, että PlayM Girls tulisi debytoimaan saman vuoden kesäkuussa. Yhtyeen uusi nimi Weeekly ja kaikki sen seitsemän jäsentä julkistettiin samalla viikolla. Kesäkuun alussa ilmoitettiin, että yhtye julkaisisi 30. päivä debyyttialbuminsa We Are.\n\nSingle ”Tag Me” ja minialbumi We Are julkaistiin suunniteltusi 30. kesäkuuta. Weeekly piti lehdistötilaisuuden samana päivänä. Debyyttinäytös piti alun perin pitää V Liven kautta, mutta esiintymispaikan lähellä syttynyt tulipalo esti sen. ”Tag Me” -singlen musiikkivideo sai 10 miljoonaa katselukertaa viikossa, ja albumi myi 10 000 kappaletta kahdeksassa päivässä.\n\nElokuussa yhtye julkaisi fanikuntansa nimen, joka oli Daileee. Korean kuluttujafoorumi myönsi yhtyeelle Uuden tulokkaan -palkinnon.\n\nWeeeklyn toinen minialbumi We Can ja sen nimikkosingle ”Zig Zag” julkaistiin lokakuussa. Yhtye esiintyi M Countdownissa singlellä 15. lokakuuta. Esitys herätti huomiota, sillä koreografiaan kuului isojen kuutioiden työntäminen ympäri lavaa. ”Zig Zag” -singlen musiikkivideo sai 10 miljoonaa katselukertaa neljässä päivässä, joka rikkoi yhtyeen edellisen ennätyksen.\n\nWe Play ja Play Game: Holiday (2021) \nWeeekly julkaisi kolmannen minialbuminsa We Play ja sen nimikkosinglen ”After School” maaliskuussa 2021.\n\nYhtye julkaisi neljännen minialbuminsa Play Game: Holiday ja sen nimikkosinglen ”Holiday Party” 4. elokuuta.\n\nPlay Game: Awake (2022–) \nHelmikuun 28. päivä uutisoitiin, että jäsen Jiyoon jää tauolle yhtyeen toiminnasta ahdistuneisuuden vuoksi.\n\nWeeekly julkaisi ensimmäisen singlealbuminsa Play Game: Awake ja sen nimikkosinglen ”Ven Para” 7. maaliskuuta 2022.\n\nJiyoon jätti yhtyeen kesäkuussa.\n\nJäsenet \n\n Soojin (수진) – johtaja\n Monday (먼데이)\n Soeun (소은)\n Jaehee (재희)\n Jihan (지한)\n Zoa (조아)\n\nEntiset: \n\n Jiyoon (지윤)\n\nDiskografia\n\nEP:t \n\n We Are (2020)\n We Can (2020)\n We Play (2021)\nPlay Game: Holiday (2021)\n\nSinglealbumit \n\n Play Game: Awake (2022)\n\nSinglet \n\n ”Tag Me” (@Tag Me) (2020)\n ”Zig Zag” (2020)\n ”After School” (2021)\n”Holiday Party” (2021)\n”Ven Para” (2022)\n\nLähteet\n\nAiheesta muualla \n\nEteläkorealaiset tyttöbändit"}
{"id": "763958", "url": "https://fi.wikipedia.org/wiki/Tatu%20Savolainen", "title": "Tatu Savolainen", "text": "Tatu Savolainen (s. 18. marraskuuta 1980 Turku) on lahtelainen jääkiekkotuomari. Savolainen tuomitsee pääsääntöisesti jääkiekon SM-liigaa päätuomarina. Hän tuli SM-liigaan tuomariksi kaudella 2006-2007 ja on tuominnut nuorten maaotteluita kotimaassa ja Universiadit 2007 Torinossa. Nuorempana Savolainen pelasi jääkiekkoa B-junioreissa.\n\nKatso myös\n Luettelo jääkiekon SM-liigan tuomareista\n\nLähteet\nJääkiekkolehti, 2009-2010 kausiennakko -s.138-141\n\nSuomalaiset jääkiekkotuomarit\nVuonna 1980 syntyneet\nElävät henkilöt"}
{"id": "743702", "url": "https://fi.wikipedia.org/wiki/Chicago%20Cubs", "title": "Chicago Cubs", "text": "Chicago Cubs on Major League Baseball -joukkue Chicagosta. Seura perustettiin vuonna 1870 nimellä Chicago White Stockings. Cubs on voittanut kolme World Series -mestaruutta, vuosina 1907, 1908 ja 2016.\n\nJoukkue pelaa National Leaguen Keskisessä divisioonassa ja pelaa kotiottelunsa Wrigley Field -stadionilla, joka on ollut joukkueen kotistadion vuodesta 1916. Cubs on Chicagon toinen Major League Baseball -joukkue, toinen on American Leaguessa pelaava Chicago White Sox. \n\nCubs on toinen jäljellä olevista National Leaguen perustajajäsenistä, joka on edelleen olemassa, ja ainoa joka jatkaa toimintaansa samalla paikkakunnalla. Toinen on Atlanta Braves, mutta se aloitti Bostonissa, josta Milwaukeen kautta siirtyi nykyiseen kotikaupunkiinsa. Muut kuusi perustajaseuraa erosivat liigasta erinäisistä syistä jo muutaman ensimmäisen vuoden kuluessa. National League aloitti toimintansa kaudella 1876, jolloin Chicago myös voitti mestaruuden.\n\nCubs voitti National Leaguen mestaruuden vuonna 1906, mutta hävisi World Series -loppuottelun otteluvoitoin 2–4 paikallisvastustaja Chicago White Soxille. Seuraavana kahtena vuotena Cubs onnistui voittamaan National Leaguen lisäksi myös World Seriesin. Vuonna 1907 se voitti loppuottelussa Detroit Tigersin voitoin 4–0 ja vuonna 1908 Tigersin 4–1. Seuraavan National Leaguen mestaruutensa Cubs voitti vuonna 1910, mutta tällöin Philadelphia Athletics oli World Series -loppuottelussa vahvempi otteluvoitoin 4–1. Seuraava National League -mestaruus tuli vuonna 1918, mutta tällöin Boston Red Sox voitti World Seriesin voitoin 4–2.\n\nKolmannen World Series -mestaruutensa Cubs saavutti vuonna 2016, jolloin se onnistui voittamaan Cleveland Indiansin voitoin 4–3 ehdittyään olla jo 1–3-tappiolla. Ratkaiseva seitsemäs ottelu ratkesi lukemin 8–7 kymmenennessä, ylimääräisessä vuoroparissa.  \n\nCubsin toisen ja kolmannen World Series -mestaruuden välillä kului aikaa 108 vuotta. Mikään muu Pohjois-Amerikan neljän suuren ammattilaissarjan (NFL, MLB, NHL ja NBA) joukkueista ei ole ollut näin pitkään ilman mestaruutta.\n\nLähteet\n\nAiheesta muualla \n\nMajor League Baseball -seurat\nChicago Cubs"}
{"id": "186691", "url": "https://fi.wikipedia.org/wiki/Fate%3A%20The%20Best%20of%20Death", "title": "Fate: The Best of Death", "text": "Fate: The Best of Death on vuonna 1992 julkaistu metalliyhtyeen Deathin kokoelma-albumi, joka sisältää materiaalia yhtyeen neljältä ensimmäiseltä albumilta Scream Bloody Gore (1987), Leprosy (1988), Spiritual Healing (1990) ja Human (1991). Albumi julkaistiin C-kasetti ja CD-levy muodossa.\n\nKappaleet\n\nLevy-yhtiön henkilöt \n Alan Becker – tuottaja\n David Bett – kannen suunnittelu\n Brian Freeman – kannen suunnittelu\n Allan Flaum – uudelleenmasterointi\n Michael Haynes – valokuvaus\n Kevin Sharp – kappalevalinnat, levyn kannen kommentit\n\nTietoa levy-yhtiöstä \nVaikka Fate: The Best of Death -albumin kannessa levy-yhtiön nimi on vielä Combat, kokoelman julkaisun aikoihin Sony Recordsin (myöh. Sony Music Entertainment) omistama, raskaaseen musiikkiin erikoistunut merkki Relativity Records osti Combatin. Relativity jatkoi albumien julkaisua Combat-nimen alla vielä jonkin aikaa, kunnes Combat lakkasi lopullisesti olemasta. Myöhemmin Sony lopetti myös Relativity Recordsin toiminnan. Combat Records teki paluun vuonna 2005 KOCH Recordsin suojissa.\n\nAiheesta muualla \n \n \n\nVuoden 1992 albumit\nDeathin albumit"}
{"id": "1209910", "url": "https://fi.wikipedia.org/wiki/Lesley%20de%20Sa", "title": "Lesley de Sa", "text": "Lesley de Sa (s. 2. huhtikuuta 1993 Mijdrecht, Alankomaat) on alankomaalainen jalkapalloilija, pelipaikaltaan hyökkääjä. Hän edustaa kaudella 2014–2015 Alankomaiden pääsarjassa Eredivisiessä pelaavaa Go Ahead Eaglesia, jossa hän on lainassa Ajaxista.\n\nDe Sa teki ensiesiintymisensä Eredivisiessä 20. lokakuuta 2012, kun Ajax kohtasi 3–3-tulokseen päättyneessä vierasottelussa Heracles Almelon. Hän tuli kentälle 77. minuutilla Tobias Sanan tilalle. Ensimmäinen liigaottelu jäi myös hänen ainoakseen kaudella 2012–2013. Kaudella 2013–2014 De Sa pelasi Eredivisiessä 12 ottelua ja teki niissä yhden maalin. Avauskokoonpanossa hän oli viidesti. Hän pelasi kauden aikana myös seuran Eerste divisiessä pelaavassa kakkosjoukkueessa Jong Ajaxissa 17 ottelua ja teki niissä seitsemän maalia. Kesällä 2014 Ajax lainasi De San myös Eredivisiessä pelaavaan Go Ahead Eaglesiin.\n\nSaavutukset \n\n Eredivisien mestaruus: 2011–2012, 2012–2013, 2013–2014\n KNVB-cupin toinen sija: 2013–2014\n Alankomaiden supercupin voitto: 2013–2014\n Alankomaiden supercupin toinen sija: 2011–2012, 2012–2013\n\nLähteet \n\nAlankomaalaiset jalkapalloilijat\nVuonna 1993 syntyneet\nElävät henkilöt"}
{"id": "711595", "url": "https://fi.wikipedia.org/wiki/Palmuhaukka", "title": "Palmuhaukka", "text": "Palmuhaukka (Falco chicquera) on tropiikissa elävä jalohaukka.\n\nKoko ja ulkonäkö \nLinnun pituus on 30–36 cm ja siipien kärkiväli noin 85 cm. Se on selkäpuolelta harmaa ja vatsapuolelta valkoinen, mustaraitainen. Päälaki ja niska ovat punaruskeat, nokka, koivet ja kapea paljas alue silmän ympärillä keltaiset. Sukupuolet ovat samanvärisiä.\n\nEsiintyminen \nPalmuhaukat elävät Intian niemimaalla, Pakistanissa ja paikoin Kaakkois-Aasiassa, sekä monin paikoin Afrikassa Saharan eteläpuolella. Sen elinympäristön ala on noin 10 miljoonaa neliökilometriä ja maailman populaation koko 10 000–100 000 yksilöä.\n\nElinympäristö \nLajin elinympäristöä ovat savannit, puoliautiomaat ja muut kuivat maa-alueet, joilla kasvaa harvakseltaan puita ja pensaita. Sitä tavataan myös jokivarsien metsissä.\n\nLisääntyminen \nPesä on toisinaan korkealla palmun latvassa, toisinaan vanhassa varislinnun tai petolinnun pesässä. Naaras munii 3–5 munaa, joita se hautoo noin 33 päivää. Poikaset ovat lentokykyisiä 36 päivän ikäisinä ja emot hoitavat niitä vielä kolmisen viikkoa. Pesimäkierto kestää pari viikkoa kauemmin kuin muilla samankokoisilla jalohaukoilla.\n\nRavinto \nRuokavalio koostuu pääosin lentävistä linnuista, jonkin verran myös hyönteisistä ja lepakoista.\n\nLähteet \n\nJalohaukat"}
{"id": "711881", "url": "https://fi.wikipedia.org/wiki/Pelasgit", "title": "Pelasgit", "text": "Pelasgit olivat kansoja, jotka asuivat ennen 1200-lukua eaa. eli ennen indoeurooppalaisia kreikkalaisia Kreikassa, Kreetalla ja  muualla Egeanmeren seuduilla. Kreikkalaiset viittaavat näihin itseään alkukantaisempina pitämiinsä kansoihin nimellä Πελασγοί, Pelasgoí, mikä tarkoittaa naapurimaita tai tasangon asukkaita. Kreikkalaiset kirjoittajat sanovat pelasgien puhuneen muita kieliä kuin kreikkaa eristyneissä kylissä vielä 500-luvulla eaa.\n\nNoin 4100 tai viimeistään 3850 eaa. Maltalla alettiin rakentaa suuria megaliittisia temppeleitä. Se saattoi johtua siitä, että näihin aikoihin Välimerta purjehtivat kuparikautiset pelasgit tulivat saarelle. Pelasgien uskonto lienee pohjautunut muun muassa kuolleiden ja äitijumalattaren palvontaan, ja jumalille tehtyihin eläinuhreihin.\n\nKatso myös \nMinolaiset\nMykeneläiset\n\nLähteet \n Chester C & Sterry P: Malta ja Gozo. WSOY, 1993., (s. 8-9) ISBN 9789510183311.\n\nAiheesta muualla \n Herodotus on the Pelasgians and the Early Greeks\n\nAntiikin Kreikan heimot"}
{"id": "411498", "url": "https://fi.wikipedia.org/wiki/Kaija%20Pohjola", "title": "Kaija Pohjola", "text": "Kaija Pohjola (o.s. Keinänen, s. 26. syyskuuta 1951 Kuopio) on suomalainen laulaja. \n\nHän osallistui vuonna 1969 Intro-lehden Tähtijahti-kilpailuun ja pääsi sitä kautta levyttämään kappaleen Dong Hoin tyttö, joka päätyi kokoelmalle Tähtijahti 69. Vuonna 1991 Pohjola voitti Seinäjoen Tangomarkkinoilla Tangokuningattaren tittelin. Hänen ensimmäinen albuminsa Kultaa kuutamo loi myi kultaa vuonna 1992.\n\n2000-luvulla Pohjola esiintyi muun muassa Nalle Lehtosen Tulinen Trumpetti -yhtyeen solistina.\n\nYksityiselämä\nPohjola oli naimisissa Seppo Pohjolan kanssa yli kolmekymmentä vuotta tämän kuolemaan, vuonna 2007 saakka. Kaija Pohjola on ollut vuodesta 2014 lähtien kihloissa Matti Vartialan kanssa. Pohjolalla on kaksi aikuista lasta.\n\nPohjolalla diagnosoitiin vuonna 2015 rintasyöpä ja suunnitellut häät Matti Vartialan kanssa jouduttiin perumaan.\n\nDiskografia\n Tangokuningas ja kuningatar (1991)\n Kultaa kuutamo loi (1992)\n Nyt tanssimaan (1994)\n Tatuoitu ruusu (1995)\n Parhaat (1998)\n Lasiset lauseet (2000)\n Tangokuningatar (2003)\n Elämän tie – Kaija & Jaska (2011)\n Tosirakkautta (2013)\nSeitsemäs aalto (single, 2019)\n\nLähteet\n\nViitteet\n\nAiheesta muualla\n Kaija Pohjolan kotisivu\n \n\nSuomalaiset laulajat\nTangokuningattaret\nVuonna 1951 syntyneet\nElävät henkilöt"}
{"id": "1518486", "url": "https://fi.wikipedia.org/wiki/Operaatio%20Junction%20City", "title": "Operaatio Junction City", "text": "Operaatio Junction City oli Yhdysvaltojen ja Etelä-Vietnamin asevoimien sotilasoperaatio Vietkongin ja Pohjois-Vietnamin asevoimia vastaan Vietnamin sodan aikana 22. helmikuuta – 4. toukokuuta 1967. Operaatioalue sijaitsi Etelä-Vietnamin pääkaupunki Saigonista luoteeseen lähellä Kambodžan rajaa. Yhdysvallat saattoi pitää operaatiota monien muiden sodan aikaisten operaatioiden tapaan operatiivisena voittona, mutta sen pidempiaikaiset vaikutukset jäivät vähäisiksi. Yhdysvaltain tavoitteena oli vihollisen tuhoaminen, mutta suuri osa vihollisen joukoista oli joko piiloutunut, tai vetäytynyt Kambodžan puolelle.\n\nOperaatio Junction City oli Vietanmin sodan suurin Yhdysvaltojen ja Etelä-Vietnamin joukkojen yhdessä toteuttama operaatio ja siihen sisältyi myös sodan suurin laskuvarjojoukkojen operaatio.\n\nTausta\n\nOperaatio Junction City seurasi kuukautta aikaisemmin toteutettua saman tapaista operaatio Cedar Fallsia, mutta Junction Cityn suunnittelu oli aloitettu oikeastaan jo ennen Cedar Fallsia vuoden 1966 lopulla. Kenraalimajuri Jonathan O. Seaman oli lykännyt Junction Cityn toteuttamista niin sanotulla Rautakolmion alueella toteutetun operaatio Cedar Fallsin suorittamiseksi ensin. Military Assistance Command, Vietnamin eli MACV:n komentaja kenraali William Westmoreland hyväksyi lykkäyksen ja uuden aikataulun mukaisesti Junction City tuli toteuttaa heti Cedar Fallsin jälkeen. Sen toteutusta lykättiin kuitenkin vielä kuukaudella, jotta Junction Cityn suunnittelijoilla olisi aikaa reagoida Cedar Fallsin aikana ilmenneisiin operatiivisiin ongelmiin.\n\nOperaatio Junction City toteutettiin niin sanotun War Zone C:n alueella Etelä-Vietnamin pääkaupungista luoteeseen lähellä Kambodžan vastaista rajaa Tây Ninhin maakunnassa. Alueelle tyypillistä maastoa olivat avoimet riisipellot ja laikuttaiset tiheät viidakot. Maisemaa hallitsi muuten tasaisessa maastossa Núi Bà Đenin vuori. Vietkongin 9. divisioona oli toiminut alueella pitkään varsin vapaasti ja Núi Bà Đenin uskottiin toimivan Pohjois-Vietnamin ja Vietkongin joukkojen yhteistoimintaa koordinoivan esikunnan keskuksena, jonka tuhoaminen oli yksi operaation tavoitteista. Operaation toteuttamiseksi käytettiin Cedar Fallsin mukaista vasara ja alasin -taktiikkaa. Joukot eristäisivät alueen pohjoisesta ja muodostaisivat hevosenkengän muotoisen renkaan. Tavoitteena oli sitten puhdistaa alue vihollisen joukoista. Kaikkiaan operaatioon osallistui 45 000 Yhdysvaltojen sotilasta.\n\nOperaatio\n\nOperaatio Junction City alkoi 22. helmikuuta Yhdysvaltojen pudottaessa laskuvarjojoukkoja Cà Tumiin lähellä Kambodžan rajaa. Laskuvarjojoukot ottivat alueen haltuunsa ilman vastarintaa. Kyseessä oli sodan ainoa suurempi laskuvarjojoukkojen operaatio Vietnamin sodassa. Samaan aikaan toteutettiin myös suuri joukkojen siirto 249 helikopteria käyttäen. Muut joukot aloittivat etenemisen hevosenkenkään 23. helmikuuta. 28. helmikuuta löydettiin vihollisen esikunnan käyttämiä toimistotiloja ja tunneleita. Vihollisen joukkoja ei kuitenkaan juurikaan kohdattu, vaikkakin erikoisjoukkojen uutta tukikohtaa Prek Klokissa rakentaneet pioneerit joutuivat vietkongin joukkojen hyökkäyksen kohteeksi. Hyökkäys kuitenkin torjuttiin. Suuremmat taistelut alkoivat varsinaisesti vasta maaliskuun puolivälillä, kun operaation toinen vaihe alkoi 18. maaliskuuta. Vihollisen kanssa käytiin nopeasti kolme suurempaa yhteenottoa.\n\nYöllä 19. maaliskuuta vietkong hyökkäsi yhdysvaltalaisia vastaan Ap Bàu Bàngissa. Vietkongin joukkojen onnistui lähes vyöryttää yhdysvaltalaisten asemat. Yhdysvallat ampui tykistötulta hyvin lähelle omia joukkojaan jalkaväen suojautuessa panssariajoneuvoihin. Ilmavoimat teki 87 iskua vihollista vastaan. Aamulla 21. maaliskuuta seurasi kenraali Hoàng Cầmin komentamien vietkongin ja pohjoisvietnamilaisten hyökkäys lähellä Suối Tretä. Hyökkäys tyrehtyi päivän aikana. Operaation viimeinen suurempi taistelu käytiin Ap Gussa 31. maaliskuuta, mutta tämäkin hyökkäys onnistuttiin torjumaan tyklistön ja helikopterien tulituen avulla 1. huhtikuuta. Operaation oli alun perin ollut tarkoitus koostua vain kahdesta vaiheesta, mutta vielä 15. huhtikuuta aloitettiin kolmas vaihe Yhdysvaltojen ja Etelä-Vietnamin joukkojen etsiessä vihollisen joukkoja alueelta. Niihin ei kuitenkaan enää enimmäkseen törtmätty ja operaatio päättyi 4. toukokuuta.\n\nSeuraukset\nOperaatio Junction City oli operatiivinen voitto. Operaatio oli sodan suurin Yhdysvaltojen ja Etelä-Vietnamin joukkojen yhdessä toteuttama operaatio. Kotimaassa lehdistössä etenkin operaation laskuvarjojoukkojen toiminnasta uutisoitiin laajasti. MACV:n arvion mukaan vihollinen oli menettänyt 2 728 miestä kaatuneina ja monia muita haavoittuneina. 5 000 bunkkeria tai muuta rakennelmaa oli tuhottu. Hyökkääjien tappiot olivat 282 kaatunutta ja 1 576 haavoittunutta. Hyökkääjät olivat lisäksi menettäneet neljä helikopteria, viisi tykkiä ja 21 panssariajoneuvoa. Moneille muille Yhdysvaltojen operaatioille tyypillisisesti Junction City jäi kuitenkin pidempiaikaiselta vaikutukseltaan pieneksi. Operaation tavoitteena ollutta vihollisen esikunnan tuhoamista ei oltu saatu aikaiseksi. Suuri osa vihollisen joukoista oli joko piiloutunut, tai vetäytynyt Kambodžan puolelle. Jatkossa kommunistit johtivat toimintaansa Kambodžasta käsin Etelä-Vietnamin Yhdysvaltojen ylivoimaisen tulivoiman uhkaamien tukikohtien sijaan. Vietkongin 9. divisioonan joitakin yksiköitä oli lyöty hajalle, mutta jo seuraavana vuonna divisioona osallistui Tet-hyökkäykseen.\n\nLähteet\n\n39.4 Maavoimat, maasodankäynti\nVietnamin sodan taistelut\n1967\nYhdysvaltain taistelut"}
{"id": "349900", "url": "https://fi.wikipedia.org/wiki/Thomas%20Mapfumo", "title": "Thomas Mapfumo", "text": "Thomas Mapfumo (s. 1945) on Zimbabwen kuuluisimpia muusikoita. Hänen musiikkityylissään chimurengassa yhdistyvät  shonakulttuurin piirteet (muun muassa mbira-sormipiano) ja länsimaiset soittimet.\n\nMapfumo vietti elämänsä varhaisimmat vaiheet Maronderassa, mutta muutti sitten perheineen Harareen. Hänen musiikkityylinsä on vaikuttanut muun muassa Bhundu Boysin ja Stella Chiweshen tuotantoon. Hänen pääasiallinen laulukielensä on shona. \n\nOsa Mapfumon laulunsanoista on vahvasti poliittisesti kantaa ottavia, ja vuonna 1977 hän joutui viettämään laulunsa \"Hokoya\" johdosta 90 päivää vankeudessa. Hän on myöhemmin kritisoinut myös Robert Mugaben hallitusta ja asuu nykyisin Yhdysvalloissa.\n\nMapfumo on Blacks Unlimited -yhtyeensä kanssa saanut kansainvälistä menestystä ja esiintynyt muun muassa Live 8 -konsertissa vuonna 2005.\n\nLähteet \n\nZimbabwelaiset muusikot\nVuonna 1945 syntyneet\nElävät henkilöt"}
{"id": "1012054", "url": "https://fi.wikipedia.org/wiki/Santiago%20Garc%C3%ADa%20Aracil", "title": "Santiago García Aracil", "text": "Santiago García Aracil (8. toukokuuta 1940 Valencia – 28. joulukuuta 2018 Valencia) oli espanjalainen roomalaiskatolinen arkkipiispa. Hänet vihittiin papiksi Valencian arkkihiippakuntaan 21. syyskuuta 1963 ja nimitettiin sen vihkipiispaksi sekä Croaen titulaaripiispaksi 20. marraskuuta 1984. Piispaksi vihkiminen seurasi 27. joulukuuta. Pääkonsekraattorina toimi Miguel Roca Cabanellas, jota avustivat Gabino Díaz Merchán ja Rafael González Moralejo.\n\nGarcía Aracil sai 31. toukokuuta 1988 nimityksen Jaénin piispaksi ja 9. heinäkuuta 2004 Mérida-Badajozin arkkipiispaksi.\n\nLähteet \n\nEspanjalaiset papit\nKatoliset arkkipiispat\nVuonna 1940 syntyneet\nVuonna 2018 kuolleet"}
{"id": "1061039", "url": "https://fi.wikipedia.org/wiki/Marjo%20Bruun", "title": "Marjo Bruun", "text": "Marjo-Riitta Sylvia Bruun (o.s. Peltonen, s. 2. heinäkuuta 1956 Helsinki) on suomalainen agronomi ja Tilastokeskuksen entinen pääjohtaja (2012–2021).\n\nBruun valmistui agronomiksi vuonna 1988 Helsingin yliopistosta pääaineenaan maatalouspolitiikka. Vuosina 2000–2001 hän työskenteli Tieturi Oy:n projektipäällikkönä ja 2001–2003 konsultointijohtajana. Bruun oli maa- ja metsätalousministeriön Tietopalvelukeskuksen (Tike) tuotantopäällikkö 2003–2006, tilastoryhmän johtaja 2006–2007 ja keskuksen ylijohtaja 2007–2012.\n\nMaaliskuussa 2012 kuntaministeri Henna Virkkunen (kok.) esitti Bruunia Tilastokeskuksen uudeksi pääjohtajaksi eläkkeelle jääneen Heli Jeskanen-Sundströmin seuraajaksi. Valtioneuvosto nimitti hänet virkaan seitsemän vuoden määräajaksi 1. toukokuuta 2012 alkaen. Hänet nimitettiin jatkokaudelle kesällä 2019. Bruun jäi virasta eläkkeelle tammikuussa 2021.\n\nBruun oli Tietotekniikan liiton hallituksen jäsen 2011–2012. Hän on ollut vuodesta 2012 Conference of European Statisticiansin (CES) hallituksen jäsen ja vuodesta 2013 Eurostat Partnership Groupin hallituksen sekä VATT:n neuvottelukunnan jäsen.\n\nLähteet\n\nAiheesta muualla\n\nValtionlaitosten johtajat\nVuonna 1956 syntyneet\nElävät henkilöt"}
{"id": "1299192", "url": "https://fi.wikipedia.org/wiki/Tagankan%20vankila", "title": "Tagankan vankila", "text": "Tagankan vankila oli tsaari Aleksanteri I:n vuonna 1804 rakennuttama vankila Moskovassa. Se oli alun perin eräänlainen työsiirtola, jossa oli muun muassa ompelimo, sorvaamo, metallipaja ja kirjansitomo. Tsaarinvallan loppuaikoina suuri osa vangeista oli poliittisista syistä tuomittuja. Neuvostoaikana poliittisten vankien määrä kasvoi, ja vuonna 1940 Tagankassa oli yli 4 000 vankia. Vankila purettiin vuonna 1958 ja sen paikalle rakennettiin asuinkerrostaloja ja lastentarha.\n\nKuuluisia vankeja\n Fania Baron (1887–1921), anarkisti, teloitettiin 1921\n Nikolai Bauman (1873–1905), vallankumouksellinen, vangittiin 1904\n Anatoli Lunatšarski (1875–1933), kirjailija, vangittiin 1899\n Aleksandr Protopopov (1866–1918), Venäjän keisarikunnan viimeinen sisäministeri, teloitettiin 1918\n Leonid Radin (1860–1900), vallankumouksellinen, vangittiin 1896\n Andrei Vlasov (1900–1946), kenraaliluutnantti, hirtettiin 1946\n\nTagankan vankila taiteessa\nVladimir Vysotski, joka esiintyi vuosien ajan läheisessä Taganka-teatterissa, on tehnyt Tagankan vankilasta kertovan laulun. Samantyyppisiä lauluja on venäläisessä kansanperinteessä useita.\n\nLähteet\n\nAiheesta muualla\n Entisen vankila-alueen sijainti kartalla Google Maps.\n\nVenäjän vankilat\nNeuvostoliiton historia\nMoskovan historia\nMoskovan rakennukset ja rakennelmat\nVenäjän entiset rakennukset ja rakennelmat‎"}
{"id": "1205648", "url": "https://fi.wikipedia.org/wiki/Dracula%20%28televisiosarja%29", "title": "Dracula (televisiosarja)", "text": "Dracula on brittiläis-amerikkalainen draamasarja, jonka ensimmäinen jakso esitettiin yhdysvaltalaisella NBC-kanavalla 25. lokakuuta 2013. Sarja perustuu Bram Stokerin klassiseen Dracula-romaaniin, vaikkakin romaanin tapahtumia seurataan vain viitteellisesti.\n\nSarjasta tilattiin suoraan 10-jaksoinen ensimmäinen tuotantokausi. Sarja jäikin lopulta 10 jakson mittaiseksi, sillä siitä ei tilattu toista tuotantokautta. Isossa-Britanniassa sarjan avausjakso esitettiin Sky Living -televisiokanavalla 31. lokakuuta 2013. Suomessa TV5 alkoi esittää sarjaa 1. marraskuuta 2014.\n\nJuoni \nSarjan tapahtumat sijoittuvat viktoriaaniseen Lontooseen eli 1800-luvun lopulle. Kreivi Dracula saapuu kaupunkiin tarkoituksenaan tehdä selvää Lohikäärmeen veljeskunnasta, joka on vuosia aiemmin surmannut hänen vaimonsa. Dracula on ottanut käyttöön salanimen Alexander Grayson ja tekeytynyt rikkaaksi amerikkalaiseksi, joka haluaa tuoda modernin tieteen viktoriaaniseen yhteiskuntaan. Suunnitelmia hankaloittaa kaunis Mina, joka muistuttaa erehdyttävän paljon hänen edesmennyttä vaimoaan.\n\nNäyttelijät\n\nLähteet\n\nAiheesta muualla \n \n\nYhdysvaltalaiset draamasarjat‎\n2010-luvun yhdysvaltalaiset kauhusarjat\nBrittiläiset draamasarjat\nDracula\nRomaaneihin perustuvat televisiosarjat\nNBC:n televisio-ohjelmat"}
{"id": "1576315", "url": "https://fi.wikipedia.org/wiki/Xyston-luokan%20t%C3%A4htituhoaja", "title": "Xyston-luokan tähtituhoaja", "text": "Xyston-luokan tähtituhoajat olivat Tähtien sota-universumissa fiktiivisiä avaruuslaivoja, jotka olivat osa Viimeisen ritarikunnan laivastoa. Nämä valtavat tähtilaivat kykenivät tuhoamaan kokonaisia planeettoja aksuaalisuperlasertykillään.\n\nMiehistö \nXystonien miehistö koostui tuhansista Sith-sotilaista, kymmenistä ellei jopa sadoista komentajista, luutnanteista ja kapteeneista. Tähtituhoajia ohjasi myös ainakin 500 Viimeisen Ritarikunnan sotilasta, nämä erikoiset imperiumin kuolemantähden sotilasta muistuttavat tyypit nähtiin vain ohimennen elokuvassa Star Wars: The Rise of Skywalker. Sotilaat voidaan bongata Xystonin sisälle sijoittuvassa noin puolen minuutin pituisessa kohdassa, jossa sotilaat ovat pienessä huoneessa, jossa ei ole kattoa, ja se on ikäänkuin lattiassa oleva kuoppa, jossa punakypäräiset ja mustapäiset sotilaat tekevät jotain päätteillään.\n\nHuomattavat miehistön jäsenet\n kenraali Enric Pryde\n\nXystonien miehistön saanti\n\nKun Xystonit olivat jään alla, Miehistöä tuli koko ajan lisää. Tämä koska Sith Ikuisesti kultin jälkeläiset muodostivat Xystonien Sith-sotilas-miehistön.\n\nHistoria \nTähtituhoajia alettiin rakentamaan Sithit Ikuisesti kultin pajoissa, joista alukset siirrettiin Exegolin kivisen pinnan alle. Ja siellä ne viruivat ainakin kymmenen vuotta, kunnes tähtilaivat olivat valmiita nostettavaksi ylös. Tämä hetki koittikin, vuonna 35 jYt(Yavinin taistelun jälkeen, eYt taas ennen) kun Palpatinen pojantytär tuli Ben Solon kanssa tuhoamaan Palpatinen. Hän kuitenkin tainnutti Reyn ja Benin sekä vielä nosti Voiman avulla kaikki tähtituhoajat kivikon alta suoraan avaruuteen. Siellä ne aloittivat taistelun Vastarintaliikettä vastaan. Xystonit olivat ensin voiton puolella, mutta Lando Calrissianin johtama Vastarinnan avuksi tullut galaksin väestä koostuva laivasto kuitenkin tuhosi jokaisen Xyston-tähtituhoajan ja alukset putosivat kaukaa Exegolilta mm. Naboohon,Jakkuun, sekä Endoriin.\n\nTähtien sodan alukset ja laitteet"}
{"id": "1202831", "url": "https://fi.wikipedia.org/wiki/Talikkala%20%28Viipuri%29", "title": "Talikkala (Viipuri)", "text": "Talikkala oli yksi Viipurin vanhoista suomalaisista kaupunginosista. Se oli pitkään Viipurin maalaiskuntaan kuulunutta esikaupunkialuetta, joka liitettiin kaupunkiin vuonna 1924. Samalla Talikkala sai uuden asemakaavan. Aluetta kutsuttiin aina 1900-luvun alkuun saakka nimellä Tiiliruukki, johtuen paikalla sijainneista useista tiilitehtaista.\n\nHistoriaa \nTalikkalan rakennuskanta koostui lähinnä puurakenteisista asuintaloista. Kaupunginosassa toimi myös vuonna 1926 rakennettu yhteiskoulu sekä lastenkoti. Talikkalan Toverit oli urheiluseura, joka saavutti menestystä muun muassa jääpallossa. \n\nVuoden 1930 väestönlaskennassa Talikkalassa oli 5 106 asukasta, joista 5 015 oli suomenkielisiä, 41 ruotsinkielisiä ja 50 muunkielisiä.\n\nNykyään vanha Talikkala on enimmäkseen kerrostaloaluetta. Se tunnetaan myös vilkkaasta torista, joka on samalla paikalla kuin vanha Tiiliruukin tori. Kaupungin viranomaiset siirsivät kesällä 2007 keskustassa sijaitsevan Kauppatorin myyjät Talikkalan torille.\n\nMuuta \nTalikkala-nimi tunnetaan myös kansanlaulusta Talikkalan markkinoilla, mutta se ei kerro Viipurin Talikkalasta vaan Antrean pitäjässä sijaitsevasta Talikkalan kylästä.\n\nLähteet \n\nViipurin kaupunginosat"}
{"id": "177474", "url": "https://fi.wikipedia.org/wiki/Shanghain%20yhteisty%C3%B6j%C3%A4rjest%C3%B6", "title": "Shanghain yhteistyöjärjestö", "text": "Shanghain yhteistyöjärjestö (, , pinyin: Shànghǎi hézuò zǔzhī) on 14. kesäkuuta 2001 perustettu kansainvälinen järjestö, johon kuuluvat Kazakstan, Kirgisia, Venäjä, Kiinan kansantasavalta, Tadžikistan ja Uzbekistan. Järjestön pääasialliset tavoitteet ovat terrorismin, separatismin ja ekstremismin vastustaminen.\n\nJärjestön juuret ovat vuonna 1996 muodostetussa Shanghai 5 -ryhmässä, joka muodostettiin Kazakstanin, Kiinan, Kirgisian, Venäjän ja Tadžikistanin kesken Shanghaissa 1996 sopimuksella syventää sotilasluottamusta raja-alueilla. Shanghai 5 -ryhmä tapasi Almatyssa 1998, Biškekissä 1999 ja Dušanbessa 2000.\n\nVuonna 2001 vuosikokous järjestettiin Shanghaissa, jossa Uzbekistan hyväksyttiin jäseneksi. 15. kesäkuuta 2001 allekirjoitettiin sopimus Shanghain yhteistyöjärjestöstä sen toiminnan tiivistämiseksi. Heinäkuussa Kiina ja Venäjä allekirjoittivat lisäksi kaksikymmenvuotisen sopimuksen hyvästä naapuruudesta ja ystävällisestä yhteistyöstä (, ).\n\nShanghain yhteistyöjärjestöllä on kaksi pysyvää elintä: sihteeristö Pekingissä ja alueellinen terrorismin vastainen Taškentissa. Pääsihteeri on Zhang Deguang. Järjestön työkielet ovat kiina ja venäjä.\n\nKiinan päämies Wen Jiabao on ehdottanut pitkän kantaman tavoitteeksi perustaa vapaakauppa-alue. Lokakuun 2005 Moskovan kokouksessa energia-ala asetettiin korkealle prioriteetille yhteisten vesivarojen käytön lisäksi.\n\nKulttuurin alalta järjestö ensimmäinen yhteinen taidefestivaali ja näyttely järjestettiin Astanassa kesän 2005 kokouksessa. Toinen järjestetään kesäkuussa 2006 Shanghaissa. Kazakstan on myös ehdottanut kansantanssifestivaalin järjestämistä Astanassa 2008.\n\nMuista maista Mongolia sai tarkkailijajäsenen aseman 2004 sekä Pakistan, Intia ja Iran 2005 Astanan kokouksessa. Valko-Venäjä anoi myös tarkkailijajäsenen asemaa, mutta Venäjän puolustusministeri Sergei Ivanov on lausunut sen olevan täysin eurooppalainen maa. Maaliskuussa 2008 Iran ilmoitti hakevansa järjestön täysjäsenyyttä.\n\nSyksyllä 2022 Iran allekirjoitti muistion liittymisestä järjestön jäseneksi.\n\nEgypti ja Saudi-Arabia liittyivät syksyllä 2021 vuoropuhelukumppaneiksi. Ennestään tässä asemassa olivat Armenia, Azerbaidžan, Kambodža, Nepal, Sri Lanka ja Turkki. Afganistan, Mongolia ja Valko-Venäjä ovat tarkkailijajäseniä ja Turkmenistan virallinen vieras.\n\nLähteet\n\nAiheesta muualla\n http://www.sectsco.org/\n Fels, Enrico: Assessing Eurasia's Powerhouse. An Inquiry into the Nature of the Shanghai Cooperation Organisation. Bochum: Winkler Verlag, 2009. ISBN 978-3-89911-107-1.\n\nAasian kansainväliset järjestöt\nYhdistyneiden kansakuntien tarkkailijajäsenet"}
{"id": "1489031", "url": "https://fi.wikipedia.org/wiki/Bistro", "title": "Bistro", "text": "Bistro ( tai bistrot) on ranskalaisen ravintolakulttuurin piirissä tunnettu viini- tai oluttupa, usein myös epämuodollinen ruokaravintola, jossa tarjotaan kotiruokaa tai muita yksinkertaisia annoksia. Bistro on edullisempi kuin varsinainen ruokaravintola () eikä sillä usein ole pysyvää à la carte -ruokalistaa, vaan päivän annokset on kirjoitettu liitutaululle. Bistro on usein myös kortteliravintola eli kulmakunnan asukkaiden kokoontumispaikka (vert. pub), jossa bistron isäntä tai emäntä toivottaa vieraat tervetulleiksi ja ohjaa pöytiin. Alun perin bistrojen isäntäväki on valinnut asiakaskuntansa, ei-toivotuille asiakkaille on oltu vain \"viileän asiallisia\".\n\nRavintolatyyppien väliset erot ovat pieniä, ja Helsingin Sanomien 1990-luvun kirjeenvaihtajan Patrick Le Louarnin mukaan myös nimellä café, bar tai brasserie (suom. \"kahvila\", \"baari\" ja \"panimo\") itseään kutsuvat paikat ovat Ranskassa useimmiten bistroja. Aiemmin erona oli, että bistrossa tarjoillaan enimmäkseen viiniä, brasseriessa olutta, mutta tämäkin ero on hämärtynyt. Niin sanotut gourmet-bistrot voivat kilpailla hienoimpien ruokaravintoloiden kanssa jopa Michelin-tähdistä.\n\nBistrojen historian sanotaan juontavan Boulanger-nimiseen keittokauppiaaseen, joka toi kauppaansa myös muutaman pöydän asiakkailleen. Etymologisesti sanan bistro juuret saattaa erään teorian mukaan viitata \"paikkaan, jossa juodaan pahaa viiniä\" (; ), toisen tarinan mukaan se juontaa juurensa venäläisten kasakoiden \"Bystro! Bystro!\" -huutoihin (Nopeasti! Nopeasti!). Sana vakiintui ranskan kieleen 1800-luvun lopulla.\n\nSamantapaisia epämuodollisia ravintolatyyppejä ovat italialainen trattoria ja osteria, espanjalainen bodega, brittiläinen pub, saksalaiset Bierstube ja Gasthaus, kreikkalainen taverna ja ruotsalainen krog eli krouvi.\n\nLyonin kaupungissa sijaitsevat liha- ja sisäelinruokia tarjoilevat bistrot tunnetaan nimellä bouchon.\n\nLähteet\n\nAiheesta muualla\n\nJuomakulttuuri\nRavintolatalous"}
{"id": "911429", "url": "https://fi.wikipedia.org/wiki/Laurie%20Gwen%20Shapiro", "title": "Laurie Gwen Shapiro", "text": "Laurie Gwen Shapiro on yhdysvaltalainen kirjailija ja elokuvantekijä. Hänen yhteistyössä veljensä David Shapiron kanssa tekemänsä Kannibaalitarina (Keep The River on Your Right: A Modern Cannibal Tale, 2001) on osa Yleisradion Dokumenttiprojektin kolmasulottuvuus.fi-ohjelmistoa.\n\nKannibaalitarina on palkittu monilla elokuvafestivaaleilla:\n\n Best Documentary Feature; Hamptons International Film Festival, 2000\n Special Jury Award; IDFA, International Documentary Festival Amsterdam, 2000\n Audience Award, Special Critics Award; Los Angeles Independent Film Festival, 2000\n Truer Than Fiction Award; IFP Independent Spirit Awards, 2001\n Best Documentary; Newport Beach Film Festival, 2001\n\nRomaanit\n(1998) The Unexpected Salami (Algonquin Books)\n(2004) The Anglophile (Red Dress Ink)\n(2005) The Matzo Ball Heiress (Red Dress Ink)\n(2006) Brand X: The Boyfriend Account (Random House)\n\nElokuvat\n(1999) The McCourts of Limerick (Cinemax) (osatuottaja)\n(2000) The McCourts of New York (Cinemax) (osatuottaja)\n(2001) Kannibaalitarina (Keep The River on Your Right: A Modern Cannibal Tale) (IFC) (osatuottaja/osaohjaaja)\n(2008) Finishing Heaven (HBO) (tuottaja)\n\nNäytelmät\n(2002) Inventing Color\n\nAiheesta muualla \n Laurie Gwen Shapiron virallinen kotisivu \n\nYhdysvaltalaiset elokuvaohjaajat\nSyntymävuosi puuttuu\nElävät henkilöt"}
{"id": "1723998", "url": "https://fi.wikipedia.org/wiki/Sahakatu%206", "title": "Sahakatu 6", "text": "Sahakatu 6 oli Lohjan Hiidensalmessa sijainnut asuinkerrostalo, joka valmistui vuonna 1937. Se tuhoutui tulipalossa keväällä 2011.\n\nHistoria ja arkkitehtuuri \nRakennus rakennettiin vuosina 1936–1937, ja sen suunnitteli arkkitehti Onni Ermala. Se edusti funktionalismia, ja oli tyylillään varsin ainutlaatuinen lähialueella. Talon julkisivu koostui punaisista laudoista. Sen rakennutti Lohjanvesistön Metsä Oy vieressä sijainneen Hiidensalmen sahan työläisten asunnoiksi. Talossa oli kaksi rappua, joissa molemmissa oli kuusi asuntoa. Näistä asunnoista kahdeksan oli suurempia ja neljä pienempää, joissa kaikissa oli puulämmitys. WC-tilat sijaitsivat rakennuksen pihalla erillisessä rakennuksessa. 1960-luvulla kerrostalon kellariin rakennettiin uudet vesivessat. Samalla vanha huussirakennus purettiin uuden asuintalon tieltä.                                                                                                 \n\nSahan lopetettua vuonna 1967 asuinrakennus myytiin Lohjan kaupungille vuokra-asunnoiksi. Se peruskorjattiin vuonna 1997, jolloin siihen lisättiin sähkölämmitys ja talon alakertaan lisättiin pesutilat. Vuonna 2009 talon länsipuolelle valmistui uusi Karstuntien linjaus, jonka seurauksena talolle rakennettiin uusi ajoreitti.  \n\nKerrostalo paloi korjauskelvottomaksi 6. toukokuuta 2011. Syttymissyyksi ei arveltu rikosta. Palossa loukkaantui yksi ihminen.\n\nLähteet \n\nLohjan rakennukset ja rakennelmat\nSuomen asuinrakennukset\nSuomen entiset rakennukset ja rakennelmat"}
{"id": "538345", "url": "https://fi.wikipedia.org/wiki/Tullamore", "title": "Tullamore", "text": "Tullamore () on kaupunki Offalyn kreivikunnassa Irlannin sisämaassa. Se on Offalyn kreivikunnan hallinnollinen keskus. Kaupungin alueella on noin 15 000 asukasta.\n\nHistoria \n\nTullamoren nimi tulee iirinkielen sanoista Tulach Mhór, jotka tarkoittavat suurta kukkulaa. 1660-luvulta peräisin olevien asiakirjojen mukaan alueen väkiluku oli tuolloin noin 100, lähinaapuri Birrin ollessa tuolloin seitsemän kertaa isompi asutusalue 700 asukkaallaan. 1570-luvulla alueelle asettui asumaan Elisabet I:n joukoissa palvellut sotilas John Moore, Thomas Mooren poika, Hän oli saanut haltuunsa alueita Croghan Hilliltä Offalyn itäosasta. Mooren perhe asui pitkään Croghanin linnassa vuokraten edelleen Tullamoren alueella olevia maitaan muille.\n\nMooret rakensivat 1700-luvulla talon Tullamoreen, nykyisen sataman paikalle. Heidän vaikutuksestaan paikkakunnalle perustettiin 100 brittisotilaan varuskunta 1716. Vuonna 1720 Curch Lanelle rakennettiin sittemmin purettu protestanttinen kirkko. Sotilaiden tulo merkitsi liiketoiminnan viriämistä ja kaupungin kasvua. Vuonna 1713 rekisteröitiin ensimmäinen vuokrasopimus Mooren perheen ja tupakkatehtailija Richard Brennanin välillä. Tullamore koostui 1760-luvulla Patrick Streetistä, Church Streetistä, Bridge Streetistä, osasta High Streetiä sekä O'Connorin aukiosta. Kaupunkiin paljon rakennuksia rakennuttaneen Charles Mooren kuolema hidasti kaupungin kehittymistä. Mooren kuoleman jälkeen kiinteistöjen omistus siirtyi hänen vaimonsa aviomiehelle John Bury of Shannongrovelle, joka puolestaan kuoli vain vähän tämän jälkeen uintionnettomuudessa Dublinissa.\n\nMooren sisarenpoika Charles William Bury peri kiinteistöt vain kuuden kuukauden ikäisenä. Hänen lapsuusvuosinaan ei tehty 21 vuotta pidempiä vuokrasopimuksia, eikä rakennettu uusia rakennuksia. Bury tuli täysi-ikäiseksi vuonna 1785, samana vuonna paikkakunnalla tapahtuneen kuuluisan kuumailmapallo-onnettomuuden kanssa. Kuumailmapallo putosi kaupunkiin aiheuttaen vakavan tulipalon, joka vaurioitti sataa rakennusta Patrick Streetin alueella ja myös suuri osa Kilbride Streetistä paloi. Palolta tosin säilyi Tullamoren vanhin pubi, Molloy's pub, joka jatkaa yhä toimintaansa. Kuumailmapallo-onnettomuus tapahtui vain kaksi vuotta ensimmäisen Pariisissa lennetyn kuumailmapallolennon jälkeen.\n\nCharles William Bury oli Tullamoren tärkein hahmo aina 50 vuotta myöhemmin tapahtuneeseen kuolemaansa saakka. Patrick Streetin palo tarjosi tilaisuuden leventää katua ja rakentaa uusia kiinteistöjä. Vuoteen 1841 mennessä väkiluku oli kasvanut 6 000:een. Vuonna 1798 kaupunki sai kanavayhteyden Grand Canaliin ja edelleen Shannon-jokeen vuonna 1804. 1900-luvulle saakka kanava oli kaupungin pohjoisrajana ja vuodesta 1858 rautatie oli kaupungin eteläraja. Kanava tarjosi yhteyden Dubliniin ja uudenlaiset tavarankuljetusmahdollisuudet. Tullamoresta tuli Dublinin jälkeen suurin Grand Canalin varrella sijainnut kauppakaupunki.\n\nKaupunkiin muodostui 1800-luvun alussa uusia katuja, kuten Offaly Street, Harbour Street ja William Street, jotka kaikki noudattivat ruutukaavaa. 1820-luvulla muodostettiin uusi toriaukio, joka yhä kantaa nimeä Market Square. Vuosina 1784 ja 1786 kaupungin kiinteistönomistajat hakivat Irlannin House of Commonsilta lupaa tehdä Tullamoresta kreivikunnan pääpaikka, mutta hanke kaatui Ponsonbyn perheen vastustukseen, joka omisti hallintopaikaksi kaavaillun Daingeanin alueen. Lopulta Tullamore tuli kreivikunnan pääkaupungiksi 1833. Kreivikunnan vankila rakennettiin kaupunkiin 1826 ja oikeustalo 1835.\n\nPaikkakunnan kuuluisin vientituote, irlantilaisviski Tullamore Dew, sai alkunsa 1829, jolloin Michael Molloy perusti Tullamore Distillery -alkoholitehtaan. Molloyn kuoltua 1887 tehdas siirtyi kapteeni Bernard Dalyn omistukseen, joka nimitti kollegansa Daniel E. Williamsin tehtaanjohtajaksi. Williams oli tehtaan voimahahmo ja hänen nimikirjaimensa D. E. W. tulivat tehtaan tunnetuimman tuotemerkin nimeksi. Vaikka viskiä ei enää nykyisin valmistetakaan Tullamoressa, on entisen tehtaan paikalla edelleen yleisölle avoinna oleva Tullamore Dew Heritage Centre -museo ja pub.\n\nVuonna 1845 Irlanti kärsi suuresta nälänhädästä. Perunasadot menetettiin ja maanomistajat myivät edelleen valtaosan viljasta Englantiin. Keskimääräinen palkka oli noin šillinki päivässä, kun perhe tarvitsi noin kaksi šillinkiä elääkseen. Olojen huonontuessa yhä useammat joutuivat köyhäintaloon. Tullamoren köyhäintalo oli suunniteltu 700 hengelle, mutta vuonna 1850 siellä asui 1 700 henkeä. Nälänhädän jälkeiset vuodet Tullamore vakiinnutti asemansa Offalyn kreivikunnan pääpaikkana. Väkiluku oli kuitenkin laskenut voimakkaasti: vuonna 1841 Offalyssa oli asunut 147 000 henkeä, kun asukasluku oli vuonna 1926 enää 53 000. Irlannin itsenäistyttyä 1921 alueen nimi muuttui takaisin Offalyn kreivikunnaksi, kun se oli ollut välillä nimellä King's County. Tullamoren sairaala rakennettiin 1930-luvulla.\n\nElinkeinoelämä \nTullamoreen on tullut useiden kansainvälisten yritysten tehtaita, joista monet tosin eivät ole pysyneet paikkakunnalla pitkään. Esimerkiksi Flextronics tarjosi aikanaan 600 työpaikkaa, mutta sulki tehtaansa. Tullamore on eräs Irlannin nopeimmiten kasvavia kaupunkeja. Kaupungissa on useita ostoskeskuksia ja rakennustoiminta on vilkasta.\n\nLähteet\n\nAiheesta muualla \n\nIrlannin kaupungit"}
{"id": "1108452", "url": "https://fi.wikipedia.org/wiki/Tonight%20I%E2%80%99m%20Getting%20Over%20You", "title": "Tonight I’m Getting Over You", "text": "Tonight I’m Getting Over You on kanadalaisen pop-laulajan Carly Rae Jepsenin kappale  hänen toiselta studioalbumiltaan ja ensimmäiseltä kansainväliseltä julkaisultaan, Kissiltä. Se julkaistiin albumin neljäntenä singlenä Yhdysvalloissa 19. helmikuuta 2013. Kappaleen virallinen remix, jolla esiintyy Nicki Minaj, julkaistiin 6. toukokuuta 2013. Kappaleen sanoittivat Jepsen, Lukas Hilbert, Max Martin, Clarence Coffee Jr., Shiloh ja Katerina Loules. Kappale on electro house-genreä, ja siinä on joitakin dubstepin aspekteja. ”Tonight I’m Getting Over You” sai ristiriitaisia vastaanottoja kriitikoilta; jotkut pitivät sitä yhtenä Kiss-albumin parhaista kappaleista, kun taas toiset korostivat kappaleen geneerisiä ominaisuuksia.\n\nKappaleesta tuli top 10 -hitti Belgiassa. Se sijoittui 90. sijalle Billboard Hot 100 -listalla sekä saavutti vaatimattoman menestyksen Mainstream Top 40 ja dance club airplay -listoilla.\n\nLähteet\n\nVuoden 2013 kappaleet\nCarly Rae Jepsenin kappaleet"}
{"id": "289854", "url": "https://fi.wikipedia.org/wiki/Luontaisl%C3%A4%C3%A4kint%C3%A4", "title": "Luontaislääkintä", "text": "Luontaislääkintä tai luontaishoito tai luonnonlääkintä tarkoittaa Tietojätin mukaan luonnonmukaisten hoitojen käyttämistä, joiden ei tulisi häiritä elimistön normaalia toimintaa. Luontaislääkinnän kannattajat käyttävät myös nimityksiä luontaislääketiede ja luonnonlääketiede. Luontaislääkinnässä on tavallisesti pyrkimyksenä tukea ja edistää elimistön omaa paranemiskykyä. Luontaislääkinnän lähestymistavassa pyritään koko ihmisyksilön huomioon ottamiseen, millä tarkoitetaan yleensä sitä, että ihminen nähdään fyysisen kehon, mielen ja hengen kokonaisuudeksi, ja hoitojen on tarkoitus vaikuttaa näihin kaikkiin puoliin. Luontaislääkinnän muotoja ovat esimerkiksi fytoterapia eli kasvilääkintä, luontaishoito-oppi (keskieurooppalainen), naturopatia,\nperinteinen kiinalainen lääkintä sekä akupunktio, intialainen lääkintä eli ayurveda, homeopatia, aromaterapia, hieronta, kiropraktiikka, naprapatia, osteopatia, polariaterapia, refleksologia eli vyöhyketerapia, antroposofinen lääketiede, shiatsu, reiki, väriterapia ja Alexander-tekniikka. Manipulaatiohoitoja, kuten osteopatiaa, naprapatiaa ja kiropraktiikaa antavat Suomessa tarvittavan ammatillisen pätevyyden omaavat henkilöt. Myös akupunktiota käytetään nykyisin joskus osana virallisen lääketieteen hoitomuotoja, vaikka sen vaikuttavuudesta on varsin vähän näyttöä.\n\nUseimmat luontaislääkinnän muodoista ovat lääketieteen kannalta uskomuslääkintää ja tiedeyhteisössä näitä oppeja ei katsota tieteellisiksi Suomessa.\n\nLuonnonlääkkeellä voidaan tarkoittaa myös luonnosta saatavaa rekisteröityä lääkettä. Tällaisia on koululääketieteessä käytössä runsaasti alkaen morfiinista ja penisilliinistä aina viime vuosina kehitettyihin syöpälääkkeisiin kuten vinka-alkaloideihin ja taksaaneihin.\n\nYleistä \nSaksassa lääkäreiksi opiskelevien opintoihin kuuluu luontaishoito-oppia (saks. Naturheilverfaren tai Erfahrungsheilkunde ), johon voi myös erikoistua. Luontaishoito-opin viisi klassista menetelmää ovat fytoterapia eli kasvilääkintä, vesi- ja lämpöhoidot, terveellinen ruokavalio (myös paastot), liikunta- ja hierontahoidot sekä terveet elämäntavat. Luontaishoito-opissa pyritään käynnistämään ja tukemaan elimistön itseparantamista.\n\nYksi yleisimmin käytetyistä luontaishoidoista on naturopatia eli luontaishoito-opin Yhdysvaltoihin, Kanadaan ja Englantiin levinnyt versio. Naturopatian opiskelijan ei tarvitse olla lääkäri ja koulutus kestää näissä maissa noin neljä vuotta. Naturopatiassa käytettyjä hoitomuotoja ovat muun muassa ravitsemus-, paasto-, yrtti- ja vesihoidot sekä hieronta. Luontaishoito-opissa ja naturopatiassa on tavoitteena kohentaa koko kehon yleisterveyttä ja useita hoitomenetelmiä käytetään rinnakkain.\n\nMaailman terveysjärjestö WHO käyttää termiä ”perinteinen lääkintä” (engl. traditional medicine) tarkoittamaan hoitoja, joita käytettiin ennen modernin lääketieteen käyttöönottoa. Perinteisillä hoitomuodoilla tarkoitetaan sukupolvelta toiselle siirtyneitä tietoja, taitoja ja käytäntöjä, jotka ovat liittyneet kokonaisvaltaiseen parantamiseen sekä terveyden ylläpitämiseen. Maailman terveysjärjestö pyrkii edistämään perinteisten hoitomuotojen turvallista käyttöä. Maailman terveysjärjestö on kerännyt Genevessä sijaitsevaan arkistoon tietoja lääkekasvien ominaisuuksista ja käytöstä ja luetteloinut noin 20 000 lääkekasvia.\n\nHistoria \nLuontaislääkintää ovat kautta aikojen harjoittaneet kansanparantajat, mutta myös historiallisesti merkittävät henkilöt ovat vaikuttaneet sen kehitykseen. Länsimaisen lääketieteen isää kreikkalaista Hippokratesta (s. 460 eaa.) voi pitää myös länsimaisen luontaislääkinnän uranuurtajana. Häneltä on peräisin luontaislääkinnän tärkein periaate, luonnollisten parantumisvoimien herättäminen. Hippokrates painotti parantumisessa terveellistä ruokavaliota ja terveitä elämäntapoja.\n\nKeskiajalla kasvilääkintää harjoitettiin luostareissa, joissa viljeltiin lääkekasveja. Uudelle ajalle tultaessa Paracelsus (n. 1494–1541) toi esiin luonnollisten elämäntapojen sairauksia ehkäisevää ja parantavaa vaikutusta. Kuuluisa kasvitieteilijä ja Upsalan yliopiston lääketieteen professori Carl von Linné (1707–1778) luennoi terveistä elämäntavoista ja kuvasi lukuisien lääkekasvien vaikutuksia teoksessaan Clavis medicinalis (Lääkinnän avain).\n\n1800-luvulla esiintyi useita länsimaisen luontaislääkinnän kehittäjiä. Vinzenz Priessnitz (1799–1851) kehitti kääreitä, vesihoitoja, liikuntaa ja ruokavaliota käyttäviä parannusmenetelmiä. Hän perusti aikanaan kuuluisan Gräfenbergin hoitolaitoksen. Pappi Sebastian Kneipp (1821–1897) kehitti vesihoitoja ja Keski-Eurooppaan syntyi hänen nimeään kantavia hoitolaitoksia. Muita luontaislääkintään vaikuttaneita nimiä ovat olleet saksalainen Johann Schroth (1798–1856), lääkäri Moritz Schreber (1808–1861), Louis Kuhne, amerikkalainen lääkäri Edward Hooker Dewey (1840–1904), englantilainen lääkäri Alexander Haig, tohtori Heinrich Lahmann (1860–1905), lääketieteen tohtori Ernst Schweniger (1850–1964) ja 1900-luvun alkupuolella vaikuttaneet lääkäri Alfred Brauchte (1898–1964), sveitsiläinen lääkäri Max Bircher-Benner (1867–1939), tanskalainen Carl Ottosen, saksalainen lääkäri Wilhelm A. Wander ja suomalainen Are Waerland (1876–1955). Berliinin yliopistoon perustettiin vuonna 1920 luontaishoidon professuuri, jonka ensimmäinen haltija oli R. Schönenberg. Hänen seuraajansa P. Vogler laittoi alulle fysioterapian ja koulutti hierojia ja lääkintävoimistelijoita.\n\nKiinassa ja Intiassa luontaislääkinnällä on omat vuosituhansia pitkät perinteet.\n\nLuontaislääkinnän tutkimus \nMonia luontaislääkinnän muotoja ei ole tutkittu tieteellisesti ja jotkut pitävät niitä uskomuslääkintänä. Akupunktio on todettu toimivaksi joihinkin tarkoituksiin.\n\nFytoterapiassa eli kasvilääkinnässä käytetään yleensä mietoja rohdoskasveja tai niiden osia kokonaisina. Esimerkiksi valkosipulilla, inkiväärillä, reunuspäivänkakkaralla, piparmintulla ja mintulla on tutkitusti terveydellisiä vaikutuksia. Lääkekasvien käyttö fytoterapiassa eroaa lääketieteestä siinä, että lääketieteellisiä kasviperäisiä lääkkeitä varten pyritään eristämään vaikuttavia ainesosia yleensä voimakkaista rohdoskasveista. Noin neljäsosa maailmassa käytössä olevista lääketieteellisistä lääkkeistä on valmistettu perinteisistä lääkekasveista. Kasvien kemiallisia aineita ja niiden vaikutuksia tutkitaan farmakognosian tieteenhaarassa.\n\nSaksassa toimiva tutkijoiden ja terveysalan edustajien elin Komissio E on julkaissut raportit noin 300 rohdoskasvista todeten niistä noin kaksi kolmasosaa tehokkaiksi ja turvallisiksi.\n\nMäkikuisman on todettu olevan lievän ja keskivaikean depression masennuksen hoidossa tehokkaampi kuin lumelääke ja yhtä tehokas kuin pienet annokset trisyklisiä masennuslääkkeitä. Sillä voi olla myös hankalia yhteisvaikutuksia muiden lääkeaineiden kanssa.\n\nLuontaishoitoja ei usein voi testata lääketieteessä paljon käytetyllä kaksoissokkokokeella, jossa potilas saa itse tietämättään joko lumelääkettä tai tutkittavaa lääkettä. Tämä johtuu siitä, että monet luontaishoidot (esimerkiksi paasto, vesihoidot, valohoito ja hoito ruokavaliolla) eivät sovellu lumelääkkeinä annettaviksi ja lisäksi luontaishoidoissa käytetään yleensä useita hoitavia tekijöitä yhtä aikaa. Ruotsissa on tutkittu tähän tarkoitukseen suunnitellulla pitkittäistutkimusmenetelmällä paastojen ja tiukan ruokavalion noudattamiseen perustuvaa saksalaisen luontaishoito-opin menetelmää (Föllingegård-tutkimus 1970–1980-lukujen vaihteessa). Tutkimukseen osallistui 64 kroonisesti sairasta potilasta. Vuoden kuluttua tehtyjen laboratoriomittausten perusteella potilaiden tervehtyminen oli erittäin merkittävää. Potilaiden oman ilmoituksen mukaan 94 % ilmoitti vointinsa parantuneen ja 75 % ilmoitti sen parantuneen erittäin selvästi. Samankaltaista menetelmää tutkittiin myöhemmin myös Norjassa, ja paranemistulokset olivat merkittäviä.\n\nLuontaislääkintä Suomessa \nLaajamittaisempi luontaisterapeuttien koulutus alkoi Suomessa 1980-luvulla, paljon myöhemmin kuin Ruotsissa, Keski-Euroopassa ja Amerikassa. Ensimmäiset suomalaiset kouluttajat olivat Kairon-instituutti ja Frantsilan yrttitila. Kaironissa saattoi 1980-luvun lopulla opiskella vyöhyketerapiaa, osteopatiaa ja homeopatiaa. Frantsilassa aloitettiin fytoterapian, shiatsun ja polariaterapian koulutuksilla. Nykyisin Suomessa voi saada koulutusta esimerkiksi osteopatiassa, homeopatiassa, Rosen-terapiassa, vyöhyketerapiassa, perinteisessä kiinalaisessa lääketieteessä, lymfaterapiassa ja naturopatiassa. Suurimpia kouluttajia ovat Kairon, Frantsila, Axelson ja Medika Nova.\n\nKatso myös\n Kansanparannus\n Luonnonlääketieteen keskusliitto\n Uskomuslääkintä\n Fytonomi\n\nLähteet\n\nKirjallisuutta \n\nGiller, Robert M.:Luonnollinen tie terveyteen. Gummerus, Jyväskylä 1996. (Alkuteos Natural Prescriptions. New York 1994.)\nHeikkilä, Antti (toim.): Täydentävä hoito. Tammi, Helsinki 1996.\n \nTreben, Maria: Luonnon omat lääkkeet – Kokemuksia ja ohjeita lääkeyrttien käytöstä. WSOY, Helsinki, 3.p. 1995. (Alkuteos Gesundheit aus der Apotheke Gottes. Steyr 1980.)\nVogel, Alfred: Luonto, paras lääkitsijä. 5.p., A. Vogel Oy, Helsinki 1999. (Alkuteos Der kleine Doktor. Verlag A. Vogel, Teufen, Sveitsi 1986/1952.)\n\nAiheesta muualla \nArno Forsius: Lääketieteen ja kasvitieteen yhteydet \nLuonnonlääketieteen keskusliitto LKL ry\nLuontaislääketieteen instituutti Kairon\nFrantsila \nMedika Nova\nMaailman terveysjärjestö WHO \nEuropean Scientific Cooperative on Phytotherapy \nThe British Herbal Medicine Association \nTakapihan yrttikasvit -tietopaketti\nLuontaistuote.info\n\nLääketiede\nSeulonnan keskeiset artikkelit"}
{"id": "1542924", "url": "https://fi.wikipedia.org/wiki/Philip%20Billing", "title": "Philip Billing", "text": "Philip Anyanwu Billing (s. 11. kesäkuuta 1996 Kööpenhamina) on tanskalainen jalkapalloilija, pelipaikaltaan keskikenttäpelaaja. Hän edustaa Englannin Valioliigassa pelaavaa Bournemouthia.\n\nBilling siirtyi syksyllä 2012 kotimaastaan englantilaisseura Huddersfield Townin junioreihin. Hän pääsi edustusjoukkueessa mestaruussarjan otteluun ensimmäisen kerran huhtikuussa 2014 mutta enemmän peliaikaa hän sai vasta kaudella 2015–2016. Kausina 2017–2019 hän pelasi Huddersfieldin joukkueessa Valioliigaa 43 ottelua, joissa hän teki kaksi maalia.\n\nBilling siirtyi heinäkuussa 2019 Bournemouthiin, jossa hän on koko ajan kuulunut vakiokokoonpanoon. Kaudella 2019–2020 hän pelasi Valioliigassa 34 ottelua ja teki niissä yhden maalin. Kahdella seuraavalla kaudella Bournemouth pelasi mestaruussarjassa. Kaudella 2020–2021 Billing teki 34 ottelussa kahdeksan maalia ja seuraavalla kaudella 40 ottelussa kymmenen maalia. Kaudella 2022–2023 Billing pelasi Valioliigassa 36 ottelua ja teki niissä seitsemän maalia.\n\nBilling on pelannut Tanskan alle 19- ja 21-vuotiaiden maajoukkueissa. Alle 21-vuotiaiden EM-kilpailuissa 2019 hän pelasi Tanskan kaikki kolme ottelua muutamaa minuuttia vaille kokonaan. Hän pääsi Tanskan A-maajoukkueen mukaan vuonna 2019 ja ensimmäisen kerran pelaamaan ystävyysottelussa Färsaaria vastaan lokakuussa 2020. Hän pääsi vaihdosta kentälle ystävyysottelussa Serbiaa vastaan maaliskuussa 2022, Kansojen liigan ottelussa Itävaltaa vastaan kesäkuussa 2022 sekä EM-karsintaotteluissa Suomea ja Kazakstania vastaan maaliskuussa 2023.\n\nLähteet \n\nTanskalaiset jalkapalloilijat\nVuonna 1996 syntyneet\nElävät henkilöt"}
{"id": "889026", "url": "https://fi.wikipedia.org/wiki/Osa%20minusta", "title": "Osa minusta", "text": "Osa minusta on suomalaisen iskelmälaulaja Kari Tapion studioalbumi, joka on julkaistu vuonna 1986.\n\nKappaleet\n\nLähteet\n\nAiheesta muualla \n Osa minusta discogs.com -sivustolla\n\nVuoden 1985 albumit\nKari Tapion albumit"}
{"id": "440850", "url": "https://fi.wikipedia.org/wiki/Paul%20Gross", "title": "Paul Gross", "text": "Paul Michael Gross (s. 30. huhtikuuta 1959 Calgary) on kanadalainen näyttelijä. Hän esitti sarjassa Chicagon ratsupoliisi kohteliasta ja lähes ylimaallisia kykyjä omaavaa kanadalaista ratsupoliisia nimeltä Benton Fraser kaikilla neljällä tuontantokaudella 1994–1998.\n\nGrossin isän nimi oli Bob Gross ja heidän perheensä muutteli paljon paikasta toiseen. Paul Gross on asunut ainakin Yhdysvalloissa, Kanadassa, Englannissa ja Saksassa. 14-vuotiaana Gross esiintyi muutamissa televisiomainoksissa, ja hän opiskeli näyttelemistä Albertan yliopistossa, Edmontonissa. \n\nPaul Gross laulaa ja soittaa kitaraa. Hän toi esiin näitä ominaisuuksiaan myös Chicagon ratsupoliisi -sarjassa. Gross on osallistunut muutamia kertoja Chicagon ratsupoliisi -sarjan käsikirjoitusten tekoon.\n\nGrossilla on kaksi lasta, Jack Gross ja Hannah Gross ja hänen vaimonsa on nimeltään Martha Burns.\n\nGrossin viimeisin isompi projekti on rooli elokuvassa \"Men with Brooms\" (2002), jossa näytteli myös toinen kanadalainen, Leslie Nielsen.\n\nGross Voittanut kanadalaisen \"Gemini\" -palkinnon viisi kertaa ja ollut ehdolla yhteensä kymmenesti.\n\nAiheesta muualla\n\nKanadalaiset televisionäyttelijät\nVuonna 1959 syntyneet\nElävät henkilöt"}
{"id": "1406598", "url": "https://fi.wikipedia.org/wiki/Australian%20Archaeological%20Institute%20at%20Athens", "title": "Australian Archaeological Institute at Athens", "text": "Australian Archaeological Institute at Athens (AAIA, , ”Australian arkeologinen instituutti Ateenassa”) on australialainen arkeologinen instituutti, joka toimii Ateenassa, Kreikassa. Se on yksi Kreikassa toimivista ulkomaisista arkeologisista instituuteista, joilla on lupa suorittaa maassa arkeologisia kaivauksia.\n\nInstituutti on perustettu vuonna 1980. Sillä on läheiset yhteydet erityisesti Sydneyn yliopistoon. Instituutti tukee australialaisten tutkijoiden toimintaa Kreikassa ja Kyproksella ja toisaalta pyrkii pitämään Kreikan tutkimusta esillä Australiassa.\n\nTutkimusprojekteja ja kaivauksia \n\n Kythera\n Lakonia\n Pafos, Kypros\n Torone, Chalkidikí\n Zagorá, Ándros\n\nLähteet\n\nAiheesta muualla \n\n Australian Archaeological Institute at Athens - The University of Sydney \n\nArkeologiset instituutit Kreikassa\nAustralialaiset oppilaitokset"}
{"id": "235954", "url": "https://fi.wikipedia.org/wiki/Najash%20rionegrina", "title": "Najash rionegrina", "text": "Najash rionegrina nimi on annettu alkukantaiselle käärmelajille. Laji eli noin 90 miljoonaa vuotta sitten myöhäisellä liitukaudella. Sen fossiili löydettiin Patagoniasta Argentiinasta. Laji oli 1,5 metriä pitkä, sillä oli kaksi jalkaa ja lantio, mikä viittaa siihen, että ensimmäiset käärmeet kehittyivät maalla liskomaisista edeltäjistään.\n\nKäärmeet\nEsihistorialliset matelijat"}
{"id": "804721", "url": "https://fi.wikipedia.org/wiki/Pikkumyyr%C3%A4nsammal", "title": "Pikkumyyränsammal", "text": "Pikkumyyränsammal (Atrichum tenellum) on myyränsammalten sukuun ja karhunsammalten heimoon kuuluva elinvoimainen sammal.\n\nUlkonäkö \nPikkumyyränsammal on pienikokoinen (0,5-2 cm) sammal. Sen pitkänomaiset lehdet ovat keskisuonelliset ja hammaslaitaiset. Sillä on usein melko pitkäperäisiä itiöpesäkkeitä. Munanmuotoiset itiöpesäkkeet ovat lyhyitä ja pystyjä.\n\nElinympäristö  \nPikkumyyränsammal on pioneerilaji. Se kasvaa paljaalla maalla rannoilla ja ojissa.\n\nLevinneisyys \nPikkumyyränsammalta tavataan yleisesti koko Suomessa.\n\nLähteet\n\nAiheesta muualla \nITIS: Atrichum tenellum \nFlora of North America: Atrichum tenellum \n\nMyyränsammalet"}
{"id": "782916", "url": "https://fi.wikipedia.org/wiki/Anita%20Christensen", "title": "Anita Christensen", "text": "Anita Christensen (s. 29. lokakuuta 1972 Randers, Tanska) on kääpiösarjan nyrkkeilijä ja entinen WIBF-, WIBA-, WBC- ja WBA-liittojen mestari.\n\nAmatööriura \nAmatööriurallaan Christensen otteli 21 ottelua, ja voitti niistä 19. Amatöörinä Christensen voitti vuonna 1998 Pohjoismaiden-mestaruuden 57 kg sarjassa.\n\nAmmattiura \nChristensen debytoi ammattilaiskehissä helmikuussa 2000 voittaen Veronica Szuczin ensimmäisen erän teknisellä tyrmäyksellä. Vuonna 2001 Christensen otteli Galina Gumliiskan kanssa avoimeksi jääneestä WIBF-liiton mestaruudesta voittaen kaikin tuomariäänin.\n\nVuonna 2003 Christensen otteli Hagar Shmoulefeld Fineriä vastaan. Ottelu päättyi ratkaisemattomana koska Shmoulefeld Finer oli alaikäinen.\n\nVuonna 2004 Christensen voitti Ada Velezin kaikin tuomariäänin kymmeneräisessä ottelussa. Voiton myötä Christensenistä tuli WIBA ja WIBF liittojen mestari.\n\nVuonna 2006 Christensen kohosi WBC ja WBA liittojen mestariksi voittamalla Nadia Hokmin kaikin tuomariäänin kymmeneräisen kamppailun päätteeksi. Christensen nousi ensin WBC liiton väliaikaiseksi mestariksi mutta se muutettiin pysyväksi mestari Kwang Ok Kimin estyttyä ottelemasta.\n\nChristensen puolusti mestaruutta viidesti kunnes kärsi kuudennessa puolustusottelussa tappion Galina Koleva Ivanovalle kaikin tuomariäänin.\n\nLähteet\n\nAiheesta muualla \n boxrec.com\n\nTanskalaiset nyrkkeilijät\nVuonna 1972 syntyneet\nElävät henkilöt"}
{"id": "1073116", "url": "https://fi.wikipedia.org/wiki/Tony%20Oursler", "title": "Tony Oursler", "text": "Tony Oursler on yhdysvaltalainen video- ja mediataiteilija, joka tekee lähinnä projisoituja installaatiota.\n\nTony Oursler kirjoittaa amerikkalaisen persoonallisuusrakenteen psykomaisemaa, jossa yhdistyvät ”disneyfikaation” ruumiillistama Mikki Hiiri ja sarjamurhaajan prototyyppi Freddy Krüger. Ourslerin taiteen perustyökaluja on amerikkalainen psykohistoria, kulttuurinen sairaus nimeltä dissosiatiivinen identiteettihäiriö, joka esiintyy erilaisina seksuaalisina ja väkivaltaisina traumoina ja syy-seuraussuhteeltaan usein käsittämättömänä draaman lakina.\n\nOursler tekee samaa työtä uudelleen ja uudelleen, nuket “dummies” toistuvat jatkuvasti eri muodoissa. Formaatti on usein niin sama, että itse asiassa teokset erottaa vain tekstien pohjalta.\n\n”Video is like a pencil” (video on kuin kynä), Oursler on sanonut, lainaten John Baldessaria. Mutta Ourslerille se on myös kirjoituskone. Hän ei maalaa videolla vaan tekee useimmiten puhuvan pään joka suoltaa tekstiä. \n\nOursler työskentelee useimmiten siten että hän kuuntelee yhdessä huoneessa samanaikaisesti samalla äänitasolla toimivia TV- ja radiokanavia ja nappaa tekstinpätkän tuutista silloin tällöin yhdistettynä omaan tajunnanvirtaansa.\n\nMPD:n ja median katsojan välillä on monia analogioita, tiedostamaton moninainen vaihtelu persoonallisuudesta toiseen kuin hypnotisoitu näyttelijä. Ne voi nähdä kokoelmana hahmoja näyttelemässä kammottavaa tosielämän draamaa. Itse asiassa joidenkin psykiatrien teorian mukaan monipersoonallisuudet ovat oikeastaan itsehypnoosin mestareita.\n\nOurslerin teokset ovat antimaalauksellisia. Päät on irrotettu, leikattu irti taustastaan ja sijoitettu joko ilmaan tai johonkin välillä jopa huvittavan tukalaan paikkaan kuten raskaan tuolin tai patjan alle tai arkkuun, jossa ne irrotettuna yhteyksistään (ruumiiseen tai ympäristöön) muodostavat lähes slap stick -komediamaisen mutta samalla tarkemmin kuunneltuna traagisen, surullisen hahmon.\n\nYhteistyö \n\nTony Oursler on työskennellyt ammattinäyttelijä Tracy Leiboldin kanssa. Leibold näyttäytyy usein Ourslerin alter egona, jonka kasvot tuntuvat muuttautuvan hetkessä kaunottaresta hirviöksi. \n\nOursler kuuluu taiteilijaryhmään nimeltä \"Poetics\", jossa ovat mukana jo opiskelija-ajoista tutut taiteilijat Mike Kelley ja John Miller.\n\nOursler on myös tehnyt yhteistyötä muusikko David Bowien kanssa Bowien 50-vuotisjuhlakonsertissa 1997. Hän on myös ohjannut Bowien uuden lähes 10 vuoden hiljaiselon jälkeen julkaiseman singlen ”Where Are We Now?” tammikuussa 2013.\n\nOursler ja Suomi\n\nTony Ourslerin tuotantoa tunnetaan Suomessa kohtuullisesti. Hän oli mukana Nykytaiteen museon ARS 95 näyttelyssä Ateneumissa (1995), josta ostetut kaksi teosta kuuluvat nykyisin Kiasman kokoelmiin.\n\nHelsingin kaupungin taidemuseossa oli 2005 esillä laaja retrospektio vuosilta 1980-2005 Ourslerin tuotannosta.\n\nSuomessa Oursleria edustaa Galleria Forsblom, jossa on ollut useasti esillä Ourslerin teoksia.\n\nAiheesta muualla \n\n Tony Ourslerin kotisivut \n\nVideotaiteilijat\nYhdysvaltalaiset taiteilijat\nSyntymävuosi puuttuu\nElävät henkilöt"}
{"id": "204689", "url": "https://fi.wikipedia.org/wiki/102", "title": "102", "text": "\n\nTapahtumia \n Ensimmäinen Daakian sota päättyy roomalaisten voittoon.\n joulukuu - Keisari Trajanus ottaa itselleen lisänimen Dacicus ja viettää triumfin daakialaisista saadun voiton kunniaksi.\n Intiassa pääteltiin, että sokerin esiintyminen virtsassa on merkki sairaudesta\n\nSyntyneitä\n\nKuolleita \n Paavi Klemens I perimätiedon mukaan\n\nLähteet \n\n100-luku"}
{"id": "590521", "url": "https://fi.wikipedia.org/wiki/Tina%20R%C3%A4tty%C3%A4", "title": "Tina Rättyä", "text": "Tina Maria Rättyä (s. 12. marraskuuta 1968 Pietarsaari) on entinen suomalainen seitsenottelija. Hän edusti IF Drottia ja häntä valmensivat Raimo Alanen ja Antti Haapalahti.\n\nRättyä teki otteluennätyksensä 6241 pistettä sijoittuessaan kahdeksanneksi Helsingin EM-kilpailuissa 1994. Barcelonan olympialaisissa 1992 hän sijoittui 20:nneksi. MM-kilpailuissa hän oli kolmastoista sekä Tokiossa 1991 että Stuttgartissa 1993. Göteborgin MM-kilpailuissa 1995 Rättyä otteli 16:nneksi. Sisäratojen EM-kilpailuissa Pariisissa 1994 hän oli viisiottelussa kymmenes.\n\nRättyä voitti seitsenottelun Suomen mestaruuden Hämeenlinnassa 1988, Turussa 1989 ja Helsingissä 1991. SM-hopeaa hän sai Oulussa 1990, Jyväskylässä 1992 ja Tampereella 1996. Viestinjuoksun SM-kilpailuissa hän saavutti kultaa 4 × 400 metrin viestissä Kalajoella 1997. Hallikilpailuissa Rättyä voitti viisiottelun Suomen mestaruuden Tampereella 1991, Oulussa 1993 sekä Kuopiossa 1994 ja 1995. SM-hopeaa hän sai Kuortaneella 1989.\n\nEnnätykset\n\nUlkoradat\n200 metriä – 24,55 (1994)\n800 metriä – 2.11,01 (1994)\n100 m aidat – 13,74 (1994)\nKorkeus – 179 (1986)\nPituus – 615 (1993)\nKuula – 13,58 (1994)\nKeihäs (vanha malli) – 49,02 (1992)\nSeitsenottelu – 6241 (1994)\n\nSisäradat\n800 metriä – 2.17,06 (1993)\n60 m aidat – 8,44 (1995)\nKorkeus – 179 (1993)\nPituus – 630 (1993)\nKuula – 13,81 (1994)\nViisiottelu – 4528 (1993)\n\nLähteet \n\nSuomalaiset yleisurheilun moniottelijat\nVuonna 1968 syntyneet\nElävät henkilöt"}
{"id": "1550155", "url": "https://fi.wikipedia.org/wiki/Almamy%20Sylla", "title": "Almamy Sylla", "text": "Almamy Sylla (10. syyskuuta 1926 Bamako – 5. heinäkuuta 2007 Bamako) oli malilainen hallintovirkailija ja poliitikko.\n\nSylla palveli Ranskan laivastossa, valmistui ylioppilaaksi Dakarissa ja suoritti maatalouden taloustieteen tutkinnon Pariisin yliopistossa sekä hallintotieteiden ja kansainvälisten suhteiden tutkinnon Dakarin yliopistossa. Vuosina 1953–1959 hän työskenteli Ranskan Länsi-Afrikan maatalouskoulun johtajana Sikassossa. Sylla toimi presidentti Modibo Keïtan taloudellisena neuvonantajana ja ulkoministeriön osastopäällikkönä vuosina 1960–1963.\n\nVuosina 1963–1967 Sylla työskenteli Yhdistyneiden kansakuntien Afrikan talouskomitean sihteerinä Addis Abebassa. Sen jälkeen hän toimi YK:n teollistamisjärjestön sihteerinä New Yorkissa valmistellen sen siirtymistä Wieniin.\n\nVuonna 1978 Sylla siirtyi YK:n elintarvike- ja maatalousjärjestön osastopäälliköksi Roomaan. Vuoden 1984 jälkeen hän toimi muun muassa Afrikan kehityspankin, Ecobankin ja Länsi-Afrikan pankin BIAO:n tehtävissä.\n\nPresidentti Moussa Traorén hallinnon kaaduttua vuonna 1991 Sylla toimi Rassemblement pour la démocratie et le progrès (RDP) -puolueen johtajana. Hän osallistui vuoden 1992 presidentinvaaleihin saaden 9,4 prosenttia ensimmäisen kierroksen äänistä. Vuonna 1997 Sylla toimi vaaleja boikotoineen oppositiopuolueiden yhteenliittymän COPPO:n puheenjohtajana. Vuoden 2002 presidentinvaaleissa hän sai vain 0,57 prosenttia äänistä. Sylla vetäytyi politiikasta vuonna 2006, jolloin hänestä tuli RDP:n kunniapuheenjohtaja.\n\nLähteet\n\nMalilaiset poliitikot\nVuonna 1926 syntyneet\nVuonna 2007 kuolleet"}
{"id": "1703536", "url": "https://fi.wikipedia.org/wiki/Morbier%20%28Jura%29", "title": "Morbier (Jura)", "text": "Morbier on kunta Ranskassa Juran departementissa Bourgogne-Franche-Comtén alueella. Se sijaitsee noin 25 kilometriä Saint-Clauden kaupungista koilliseen.\n\n1600-luvulla Morbieriin alkoi kehittyä rautaa ja puuta hyödyntävää käsityöteollisuutta. Erityisesti kellojen ja silmälasien valmistus oli tunnettua. Kellot olivat kaappikelloja, joihin sepät valmistivat kellokoneiston ja puusepät kotelorakenteet. Kunnassa on myös maataloustoimintaa, ja sen meijereissä tuotetaan juustoja. Morbierin kunta onkin antanut nimensä seudulla tuotetulle Morbier-juustolle.\n\nLähteet\n\nAiheesta muualla\n\nJuran kunnat"}
{"id": "1483789", "url": "https://fi.wikipedia.org/wiki/Rekusantti", "title": "Rekusantti", "text": "Rekusantti on latinasta, sanasta \"recusare\", joka tarkoittaa: vastustella / esittää vastalause. Rekusantit olivat anglikaanikirkon vastustajia Englannissa ja myöhemmin sekä laajemmin ympäri brittien valtakuntaa. He eivät suostuneet osallistumaan anglikaanien kirkollisiin menoihin, tai eivät muuten hyväksyneet anglikaanitapoja kokonaan. He olivat anglikaanikauden alusta monen vuosisadan verran vaikuttaneita vastaanhangoittelijoita, tavallaan salakatolilaisia. Rekusanttien omaksumaa kantaa sanotaan rekusanssiksi.\n\nAnglikaaninen kirkko\nEnglannin historia\nUskonnolliset ryhmät ja liikkeet\nEnglannin reformaatio \nKatolisen kirkon historia"}
{"id": "113622", "url": "https://fi.wikipedia.org/wiki/Preng%20Jakova", "title": "Preng Jakova", "text": "Preng Jakova (27. kesäkuuta 1917, Shkodër – 16. syyskuuta 1969) oli albanialainen säveltäjä. Hän opiskeli nuorena klarinetin soittoa Roomassa. Jakovan sävellyksiin kuuluvat muun muassa oopperat Mrika (1958) ja Scanderbeg (1968), jotka ovat vanhimpia albanialaisia oopperoita. Jakovan oopperoissa oli vaikutteita italialaisesta oopperasta ja albanialaisesta kansanmusiikista.\n\nLähteet \nPrenkë Jakova \n\nAlbanialaiset säveltäjät\nVuonna 1917 syntyneet\nVuonna 1969 kuolleet"}
{"id": "867564", "url": "https://fi.wikipedia.org/wiki/Taifuuni%20Megi", "title": "Taifuuni Megi", "text": "Taifuuni Megi oli trooppinen hirmumyrsky, joka riehui Tyynellämerellä lokakuussa 2010. Se voimistui Saffirin-Simpsonin hurrikaaniasteikolla voimakkaimpaan eli 5. luokkaan.\n\nMegi iski Pohjois-Filippiineille aamulla 18. lokakuuta ja aiheutti rankkasateita, tulvia ja hirmumyrskyn voimalla puhaltaneita tuulia. Myrskyvuoksi nosti 14-metrisiä aaltoja. Yksin Filippiineillä ainakin 11 ihmistä kuoli ja 200 000 jäi kodittomiksi. Myrsky suuntasi ensin kohti Vietnamia, missä siihen liittyvät sateet ja tulvat surmasivat ihmisiä. Vietnamin jälkeen se kaartoi pohjoiseen kohti Kiinaa. Lähestyessään Kiinaa Megi heikkeni jo 1. luokan hirmumyrskyksi. Taiwanilla satoi 114 cm vettä, mikä aiheutti maanvyöryjä. Megi iski Kiinaan Fujianin provinssissa 23. lokakuuta. Maihin tultuaan Megi heikkeni pian trooppiseksi matalapaineeksi, mutta siitä ehti sataa 33 cm vettä, se kaatoi puita, tuhosi tuhansia kalastajaveneitä ja hukutti viljelysmaita. Sen tieltä evakuoitiin yli 300 000 ihmistä.\n\nLähteet \n\nOnnettomuudet Taiwanissa\nTaifuunit Filippiineillä\nVuoden 2010 luonnonmullistukset"}
{"id": "546532", "url": "https://fi.wikipedia.org/wiki/Araucania", "title": "Araucania", "text": "Araucania on vanha espanjankielinen nimitys Chilen alueelle, jota asuttivat mapuchet. Vuonna 1598 alueella käytiin Araucon sota, jossa espanjalaiset kärsivät tappion mapucheille. Taistelut jatkuivat kuitenkin vielä vuosia, kunnes espanjalaiset tunnustivat Araucanian riippumattomuuden. Alueella oli myös itsenäinen valtio Araucania ja Patagonia, mutta Chile valloitti sen 1800-luvulla.\n\nEtelä-Amerikan historia\nMapuchet"}
{"id": "1420051", "url": "https://fi.wikipedia.org/wiki/Fourme%20de%20Montbrison", "title": "Fourme de Montbrison", "text": "Fourme de Montbrison [fuʁm də mɔ̃bʁizɔ̃] on ranskalainen lehmänmaidosta valmistettava sinihomejuusto.\n\nFourme de Montbrisonin suojatun alkuperänimityksen alue käsittää 33 kuntaa Ranskan Monts du Forezin alueella Ranskan keskiylängön itäosassa. valmistus alkoi keskiajalla ja se tunnettiin alun perin nimellä fromage de Roche sen nykyisellä suojatun maantieteellisen merkinnän alueella.\n\nFourme de Montbrison -lieriö painaa tyypillisesti noin 2,5 kiloa, ja sen valmistukseen kuluu noin 20–25 litraa pastöroitua tai raakamaitoa. Maitoa juoksutettaessa siihen lisätään Penicillium roqueforti -hometta, joka muodostaa vähitellen juustolle tyypilliset siniset raidat. Suolakuivaus suoritetaan juuston muotittamisen yhteydessä. Muotitetut juustot asetetaan puisiin telineisiin, joita käännellään 90° aina 12 tunnin välein. Juuston kuori muuttuu valmistuksen tässä vaiheessa oranssiksi. Perinteisesti juusto valmistettiin karjan kesälaitumilla korkealla vuoristossa, ja se kypsyi koko kesän ajan. Kypsymisen jälkeen juusto tuotiin rinteiltä alas myytäväksi Montbrisonin torilla.\n\nValmis juusto on koostumukseltaan kuivaa ja kovaa. Väriltään juusto on keltaista, ja sillä on sinihomejuustolle tyypilliset siniset raidat. Sen makua on kuvailtu miedoksi ja hienostuneeksi. Juustosta valmistetaan useita eri ruokalajeja, joista ehkäpä tunnetuin on Montbrison fondue. Montbrison fondue tarjoillaan yleensä ontoksi koverretusta juustosta.\n\nLähteet\n\nAiheesta muualla \n\nRanskalaiset juustot\nLehmänmaitojuustot\nSinihomejuustot"}
{"id": "1702629", "url": "https://fi.wikipedia.org/wiki/Joana%20March%C3%A3o", "title": "Joana Marchão", "text": "Joana Marchão (s. 24. lokakuuta 1996) on portugalilainen jalkapalloilija. Hän on pelipaikaltaan puolustaja. Hän on pelannut Portugalin naisten maajoukkueessa ennen vuoden 2022 EM-kilpailuja 27 maaottelua tekemättä maaleja. Hän pelasi ensimmäisen naisten maaottelunsa kesäkuussa 2017.\n\nMarchão edustaa kotimaassaan Sportingia.\n\nLähteet \n\nPortugalilaiset jalkapalloilijat\nVuonna 1996 syntyneet\nElävät henkilöt"}
{"id": "1709070", "url": "https://fi.wikipedia.org/wiki/Kinalampi%20%28M%C3%A4ntyharju%2C%20Paasolanm%C3%A4ki%29", "title": "Kinalampi (Mäntyharju, Paasolanmäki)", "text": "Kinalampi  on Etelä-Savossa Mäntyharjulla  Paasolanmäen lähellä sijaitseva lampi.\n\nMaantietoa \nLampi on 240 metriä pitkä, 80 metriä leveä, ja sen pinta-ala on 1,1 hehtaaria. Lammella ei ole kartan mukaan saaria.  Sen rantaviivan pituus on 500 metriä.\n\nVesistösuhteet \nLampi sijaitsee Kymijoen vesistössä (vesistöaluetunnus 14) Mäntyharjun reitin valuma-alueen (14.9) Pyhäveden valuma-alueella (14.97), jonka Pyhäveden lähi-alueeseen (14.971) se kuuluu. Lammen vedenpinnan korkeus on 97,1 metriä mpy.\n\nLähteet \n\nPyhäveden valuma-alue\nMäntyharjun järvet\nBotin luomat artikkelit"}
{"id": "80012", "url": "https://fi.wikipedia.org/wiki/Jos%C3%A9%20Eduardo%20dos%20Santos", "title": "José Eduardo dos Santos", "text": "José Eduardo dos Santos (28. elokuuta 1942 Luanda, Portugalin Länsi-Afrikka – 8. heinäkuuta 2022 Barcelona, Espanja) oli angolalainen poliitikko, joka toimi Angolan presidenttinä vuosina 1979–2017, yhteensä 38 vuoden ajan. Hän oli myös puolueensa MPLA:n (Movimento Popular de Libertação de Angola) johtaja.\n\nDos Santosin vanhemmat olivat São Tomé ja Príncipestä Angolaan muuttaneita siirtolaisia. Hän opiskeli petrokemiaa 1960–1970-lukujen vaihteessa Neuvostoliitossa ja valmistui insinööriksi Bakun öljy- ja kemianinstituutista. Angolan presidentiksi dos Santos nousi 10. syyskuuta 1979 maan ensimmäisen presidentin Agostinho Neton kuoltua.\n\nPresidenttinä dos Santos pyrki parantamaan maansa suhteita länsimaihin. Hänen seuraajakseen tuli João Lourenço vuonna 2017. Dos Santos kuoli 79-vuotiaana heinäkuussa 2022 Teknon-klinikalla Espanjan Barcelonassa, jossa hän oli hoidossa pitkäaikaisen sairauden vuoksi.\n\nDos Santos oli naimisissa kolmesti ja hänellä on yhteensä seitsemän lasta. Dos Santosin ensimmäinen vaimo oli venäläinen Tatiana Kukanova, jonka hän tapasi opiskeluaikoinaan. Heidän Bakussa syntynyt tyttärensä Isabel dos Santos on Afrikan rikkain nainen.\n\nLähteet\n\nAiheesta muualla \n\nAngolan presidentit\nVuonna 1942 syntyneet\nVuonna 2022 kuolleet"}
{"id": "765734", "url": "https://fi.wikipedia.org/wiki/Crushing%20You%20with%20Style", "title": "Crushing You with Style", "text": "Crushing You with Style on suomalaisen Giant Robotin ensimmäinen studioalbumi. Albumi julkaistiin vuonna 1999 Hawaii Soundsin kautta.\n\nKappaleet\n\nArvostelut \n Soundi:\n\nLähteet \n\nVuoden 1999 esikoisalbumit\nGiant Robotin albumit"}
{"id": "1477113", "url": "https://fi.wikipedia.org/wiki/Yhdysvaltain%206.%20laivasto", "title": "Yhdysvaltain 6. laivasto", "text": "Yhdysvaltain 6. laivasto () on merivoimien operatiivinen yhtymä ja Yhdysvaltain Eurooppaan sijoitettujen laivastovoimien esikunta. Laivaston esikunta on Napolissa Italiassa ja sen komentajana on vara-amiraali Lisa M. Franchetti.\n\nLaivasto on perustettu helmikuussa 1950 nimeämällä uudestaan aiempi 6. laivasto, joka taas oli vuonna 1948 muodostettu Yhdysvaltain Välimeren laivastosta. Perustamisestaan lähtien laivasto on osallistunut toimiin kaikkialla Välimeren alueella ja toisinaan kauempanakin. Laivaston joukot ovat osallistuneet lukuisiin Naton harjoituksiin, Yhdysvaltain Libanonin maihinnousuun 1958, Jom Kippurin sotaan 1973, Suezin kanavan raivaukseen vuoden 1973 jälkeen, lukuisiin iskuihin Libyaan 1980-luvulla ja Adrianmerelle sijoitettujen joukkojen huolto-operaatioon Jugoslavian hajoamissotien aikana 1990-luvulla. Viimeisimpänä laivasto on osallistunut ilmaiskuihin Libyaan 2011. Laivastoon kuului 2013 operaatio Iraqi Freedomin aikana kaikkiaan 40 alusta, 175 lentokonetta ja 21 000 henkeä. Sukellusveneiden emälaivan USS Emory S. Landin palattua Yhdysvaltoihin jäi laivaston ainoaksi pysyvästi sijoitetuksi alukseksi USS Mount Whitney.\n\nOrganisaatio\nAiemmin laivaston esikunta sijaitsi Gaetassa, mutta vuoden 2004 alusta alkaen laivaston esikunta ja Lontoossa sijainnut Yhdysvaltain Euroopan joukkojen laivastoesikunta yhdistettiin.\nYhdistämisen jälkeen raportoitiin ainoastaan yhdelle ylemmälle neljän tähden amiraalille, joka oli saman aikaisesti sekä Euroopan että Afrikan laivasto-alueen komentaja. Apulaiskomentajana on kolmen tähden amiraali, joka on samalla 6. laivaston komentaja. Laivaston lippulaivana on Mount Whitney.\n\nYhdysvaltain laivasto"}
{"id": "1262535", "url": "https://fi.wikipedia.org/wiki/Amy%20Johnson", "title": "Amy Johnson", "text": "Amy Johnson (1. heinäkuuta 1903 Kingston upon Hull – 5. tammikuuta 1941 Thamesin estuaari) oli brittiläinen lentäjä, joka tuli kuuluisaksi 1930-luvun pitkistä yksinlentomatkoistaan. Vuonna 1930 hän yritti rikkoa yksinlennon nopeusennätyksen Englannista Australiaan. Yritys epäonnistui, mutta kuuden vuorokauden lento Karachiin rikkoi aiemman ennätyksen. Vuonna 1932 hän lensi yksinlennon Lontoosta Kapkaupunkiin ja vuonna 1936 saman matkan edestakaisin.\n\nToisen maailmansodan sytyttyä Johnson liittyi brittien sotilaslentokoneita siirtolentäneisiin Air Transport Auxiliary -joukkoihin. Hän sai surmansa 37-vuotiaana lento-onnettomuudessa siirtolennolla Thamesin estuaarin yllä 5. tammikuuta 1941.\n\nElämä\n\nVarhaiset vuodet \nAmy Johnson syntyi 1. heinäkuuta 1903 Kingston upon Hullissa Pohjois-Englannissa. Hänen isänsä John William Johnsonin suku omisti kalan vienti- ja tuontiliikkeen, ja hänen äitinsä Amy Hodge oli Hullin estisen pormestarin lapsenlapsi. Johnson oli perheen neljästä tyttärestä vanhin. Hän opiskeli ensin yksityiskouluissa Hullissa, sitten vuosina 1915–1922 Boulevard Municipal Secondary Schoolissa ja vuodesta 1922 Sheffieldin yliopistossa. Johnsonin suunnitelmana oli opiskella opettajaksi, mutta reputettuaan esikokeessa hän opiskelikin sen sijaan Bachelor of Arts -tutkinnon ranskassa, latinassa ja taloustieteessä. Hän valmistui yliopistosta vuonna 1925.\n\nValmistuttuaan yliopistosta Johnson kävi sihteerikurssin Hullissa ja työskenteli tilitoimistossa. Hän muutti vuonna 1927 Lontooseen, jossa hän työskenteli konekirjoittajana Crockers-lakitoimistossa. Vuonna 1928 hän liittyi Stag Lanen lentokentällä toimineen London Aeroplane Clubin jäseneksi ja aloitti lentotunnit syyskuussa 1928. Hän sai yksityislentäjän lupakirjan heinäkuussa 1929. Lupakirjan saatuaan hän alkoi tavoitella uraa ilmailun parissa. Hän aloitti lentokonetekniikan opiskelemisen ryhtymällä Stag Lanen päämekaanikon Jack Humphreysin apulaiseksi. Hän tuli kentälle aamuisin ennen päivätyötään ja taas iltaisin sen jälkeen, ja muut mekaanikot alkoivat kutsua häntä lempinimellä ”Johnnie”.\n\nEnnätyslennot \n\nJohnson jätti vuonna 1929 päivätyönsä vanhemmiltaan saamansa rahallisen tuen avustuksella. Hänet hyväksyttiin samana vuonna Royal Aeronautical Societyn kumppanijäseneksi, ja joulukuussa 1929 hän sai ensimmäisenä naisena Air Ministryn myöntämän mekaanikon lupakirjan. Johnson otti tavoitteekseen rikkoa yksinlennon nopeusennätys Englannista Australiaan. Hän suunnitteli ensin lentävänsä James Martinin suunnittelemalla uudella lentokoneella, mutta prototyypin viivästyttyä hän osti sen sijaan kaksi vuotta vanhan de Havilland Gipsy Moth -kaksitason. Johnson antoi koneelleen nimeksi Jason, joka oli viittaus hänen isänsä yritykseen, ja maalautti sen vihreäksi. Koneessa oli kaksi lisäpolttoainetankkia, joiden ansioista sillä saattoi lentää 13 tuntia kerralla.\n\nJohnson lähti matkaan ennätysyritykselleen Croydonista 5. toukokuuta 1930. Hänellä oli tuolloin alle sadan tunnin kokemus yksinlennosta. Saapuessaan Karachiin 10. toukokuuta hän oli kaksi päivää edellä ennätyksen haltijan Bert Hinklerin aikaa, vaikka oli joutunut matkalla laskeutumaan kahdeksi tunniksi aavikolle huonon sään vuoksi. Hän jatkoi matkaa Kalkutan kautta Rangooniin, mutta huono sää, polttoaineen vähyys ja koneen kärsimät vauriot viivästyttivät häntä Rangoonissa ja myöhemmin Jaavalla. Hän saapui lopulta Port Darwiniin 19 ja puolen päivän lennon jälkeen ja sai sankarin vastaanoton, joskin juhlinta lähinnä kiusaannutti häntä. Hän sai onnittelut kuningas Yrjö V:ltä, Brittiläisen imperiumin ritarikunnan komentajan arvonimen (MBE) ja 10 000 punnan rahalahjan Daily Mail -sanomalehdeltä.\n\nEnsimmäisen pitkän matkan lentonsa jälkeen Johnson jatkoi ennätysyrityksiä. Hän lähti 26. heinäkuuta 1931 yhdessä mekaanikko C. S. Humphreysin kanssa Jason II -nimen saaneella de Havilland Puss Moth -koneella kohti Tokiota. Kaksikko saapui perille 6. elokuuta lennettyään 78 tuntia 50 minuuttia. Johnson meni naimisiin niin ikään ennätyksiä rikkoneen lentäjä Jim Mollisonin kanssa 29. heinäkuuta 1932. Romanssi kehittyi äkkiä, sillä he olivat tunteneet vasta viikon, kun Mollison kosi Johnsonia. Johnson lähti 14. marraskuuta rikkomaan tuoreen aviomiehensä ennätysaikaa matkalla Kapkaupunkiin. Hänen aikansa, neljä päivää, kuusi tuntia ja 54 minuuttia, voitti vanhan ennätyksen kymmenellä tunnilla.\n\nJohnson ja Mollison lähtivät 22. heinäkuuta 1933 de Havilland Dragon -koneella Walesista määränpäänään New York. Polttoaineen loppumisen seurauksena he joutuivat kuitenkin 39 tunnin lennon jälkeen tekemään pakkolaskun suolle Bridgeportissa. Epäonnistumisesta huolimatta heistä tuli ensimmäinen Atlantin lentokoneella lännestä itään ylittänyt aviopari, ja heidän lentonsa oli myös ensimmäinen suora lento Britanniasta Yhdysvaltoihin. Lokakuussa 1934 he osallistuivat Mildenhall–Melbourne-kilpailuun, jota he johtivat, kunnes navigaatiovirheet ja moottoririkko Allahabadissa pakottivat heidät keskeyttämään.\n\nVuoden 1934 loppuun mennessä Johnsonin ja Mollisonin liitto alkoi rakoilla. Mollison oli playboyn maineessa, oli uskoton ja joi runsaasti. Johnson haki avioeroa vuonna 1937 ja otti jälleen tyttönimensä käyttöön. Avioero myönnettiin 7. helmikuuta 1938. Yksityiselämänsä vaikeuksista huolimatta Johnson jatkoi ennätyslentoja: hän lensi toukokuussa 1936 Percival Gull -koneella Kapkaupunkiin ja takaisin rikkoen nopeusennätykset kumpaankin suuntaan sekä edestakaisen lennon ennätyksen. 1930-luvun lähestyessä loppuaan Johnsonin aika julkisuudessa alkoi kuitenkin olla ohi.\n\nEnnätyslentojen jälkeen \nEnnätyslentojen jäädessä hiljalleen taakse Johnson alkoi tavoitella uraa ilmailukonsulttina. Hän liittyi Women’s Engineering Society -yhdistykseen vuonna 1930 ja toimi sen puheenjohtajana vuosina 1934–1937, jolloin yhdistys keskittyi pitkälti ilmailuun. Hän myös järjesti väittelyitä, ensimmäisen niistä vuonna 1935 Mollisonin kanssa ennätyslentojen tarpeettomuudesta. Samalla hän jatkoi navigoinnin opiskelua ja aloitti Portsmouth, Southsea and Isle of Wight Aviation Companyn siirtolentäjänä vuonna 1939.\n\nToisen maailmansodan sytyttyä Johnson jatkoi aluksi työtään siirtolentäjänä, kunnes liittyi toukokuussa 1940 brittien sotilaslentokoneita siirtolentäneisiin Air Transport Auxiliary -joukkoihin, joiden naisosastoa johti hänen ystävänsä Pauline Gower. Hänet ylennettiin heinäkuussa 1940 first officeriksi.\n\nJohnson kuoli 5. tammikuuta 1941 siirtolennolla sattuneessa onnettomuudessa. Hän sai varoituksen huonosta säästä, mutta päätti lähteä silti matkaan ja ohittaa pilvet yläkautta. Suunnitelma kuitenkin epäonnistui, ja Johnson eksyi pilvissä ja sumussa. Hän joutui lopulta hyppäämään Airspeed Oxford -koneestaan Thamesin estuaarin yllä. HMS Haslemeren miehistö näki laskuvarjohyppääjän vedessä, mutta tämä katosi aluksen päästyä lähelle. Johnsonin oletetaan ajautuneen laivan potkureihin ja saaneen surmansa. Hänen ruumistaan ei löydetty. Johnson oli kuollessaan 37-vuotias ja ehti 12-vuotisen ilmailu-uransa aikana lentää yli 2 500 tuntia.\n\nVuonna 1999 julkisuuteen tuli teoria, jonka mukaan brittiläinen ilmatorjunta olisi ampunut Johnsonin koneen alas. Thamesin estuaarin rannalla ilmatorjuntayksikössä ollut Tom Mitchell kertoi Johnsonin vastanneen kahdesti väärin, kun häneltä kysyttiin radioitse koodisanaa, minkä jälkeen hänen konettaan kohti avattiin tuli.\n\nMerkitys ja muistaminen \nJohnson tunnetaan yhtenä ilmailun romanttisen aikakauden sankareista ja ilmailun varhaisista pioneereista. Aikalaiset pitivät häntä rohkeana ja päättäväisenä lentäjänä sekä kyvykkäänä mekaanikkona ja feminismin uranuurtajana. Brittiläinen lehdistö kutsui häntä ”ilmojen kuningattareksi” (Queen of the Air). Luonteeltaan hän oli kuitenkin julkisuutta kaihtava, ja hänen kuvattiin olleen usein epävarma itsestään ja onneton.\n\nJohnson sai jo eläessään lukuisia tunnustuksia. Hänelle myönnettiin vuonna 1930 egyptiläinen kultamitali rohkeudesta ja International League of Aviatiorsin naisten palkinto, vuonna 1931 Society of Engineeringin puheenjohtajan kultainen mitali, vuonna 1933 Segrave-palkinto ja League of Youthin kultainen kunniamitali ja vuonna 1936 Royal Aero Clubin kultainen mitali. Women’s Engineering Society perusti hänen nimeään kantavan naisilmailijoille tarkoitetun stipendin vuonna 1941.\n\nJohnsonille on pystytetty patsaita ja muistomerkkejä Hulliin vuosina 1974 ja 2016 sekä Herne Bayhin lähelle hänen kuolinpaikkaansa niin ikään vuonna 2016. Hänen mukaansa on nimetty muun muassa Sheffieldin yliopiston Amy Johnson Building, Royal Aeronautical Societyn vuotuinen naisista ilmailussa kertova luento, ja yksi KLM:n, yksi EasyJetin ja kaksi Norwegian Air Shuttlen lentokonetta.\n\nPopulaarikulttuurissa \nJohnsonin elämästä on kirjoitettu useita kirjoja. Niistä ensimmäinen, toimittaja Charles Dixonin kirjoittama Amy Johnson, Lone Girl Flier julkaistiin jo vuonna 1931, Johnsonin Australian-lennon jälkeisenä vuonna. Suurin osa hänestä kirjoitetuista kirjoista keskittyykin häneen lentäjänä ja erityisesti hänen lentomatkaansa Australiaan. Kattavimpia hänestä kirjoitettuja kirjoja on Constance Babington Smithin vuonna 1967 julkaistu Amy Johnson. Johnsonin syntymän satavuotispäivän kunniaksi vuonna 2003 julkaistiin Midge Gilliesin kirjoittama Amy Johnson – Queen of the Air.\n\nJohnsonin tarina on myös filmatisoitu useaan otteeseen. Vuonna 1942 julkaistiin Herbert Wilcoxin ohjaama They Flew Alone (tunnettu myös nimellä Wings and the Woman), jossa Johnsonia esitti Anna Neagle. Laura Mulveyn ja Peter Wollenin ohjaama vuoden 1980 Amy!-elokuva tutkailee Johnsonin tarinan pohjalta sankarikuvaa. Vuonna 1984 julkaistussa Nat Crosbyn ohjaamassa elämäkerrallisessa Amy-elokuvassa pääosaa esittää Harriet Walter.\n\nJohnson on ollut inspiraationa usealle musiikkiteokselle. Jo 1930-luvulla hänestä ja hänen saavutuksistaan tehtiin kymmenisen erilaista musiikkikappaletta, joista tunnetuimmaksi nousi Amy, Wonderful Amy. Muita hänestä kirjoitettuja kappaleita ovat Johnnie, Our Aeroplane Girl, A Lone Girl Flier ja Just Plain Johnnie. Myös Al Stewartin kappale Flying Sorcery kertoo hänestä.\n\nHuomautukset\n\nLähteet\n\nAiheesta muualla \n\nBrittiläiset lentäjät\nAir Transport Auxiliaryn lentäjät\nLento-onnettomuudessa kuolleet\nVuonna 1903 syntyneet\nVuonna 1941 kuolleet"}
{"id": "2869", "url": "https://fi.wikipedia.org/wiki/1117", "title": "1117", "text": "\n\nTapahtumia \n7. tammikuuta maanjäristys Pohjois-Italiassa oli keskiajan suurimpia Euroopassa. Sen keskus oli Veronan maakunnassa. Muun muassa lähes kaikki Veronan kirkot tuhoutuivat tai kärsivät vaurioita. Järistys tuntui koko Pojoen tasangolla ja aina Friulissa asti.\n\nSyntyneitä\n\nKuolleita \n\n1100-luku"}
{"id": "183807", "url": "https://fi.wikipedia.org/wiki/Esposende", "title": "Esposende", "text": "Esposende on kunta Bragan piirissä, Portugalissa. Sen pinta-ala on 95,4 km² ja väkiluku noin 34 300.\n\nEsposenden nykyinen pormestari on Benjamim Pereira. Kunnan juhlapäivä on 19. heinäkuuta.\n\nPitäjät \n Antas\n Apúlia\n Belinho\n Curvos\n Esposende \n Fão\n Fonte Boa\n Forjães\n Gandra\n Gemeses\n Mar\n Marinhas \n Palmeira de Faro\n Rio Tinto\n Vila Chã\n\nLähteet\n\nAiheesta muualla\n\nPortugalin kaupungit"}
{"id": "976253", "url": "https://fi.wikipedia.org/wiki/J%C3%A4%C3%A4pallon%20SM-sarja%201954", "title": "Jääpallon SM-sarja 1954", "text": "Jääpallon Suomen mestaruus kaudella 1953–1954 ratkaistiin yksinkertaisessa sarjassa. Viime kausilta tutut mitalijoukkueet miehittivät taas kolme kärkisijaa. Warkauden Pallo -35 voitti mestaruuden voitettuaan Veiterän uusintaottelussa mestaruudesta maalein 4-3. Pronssimitalit sai OPS, joka oli paremman maalieron turvin JMP:tä edellä. Joensuulaisten paras sijoitus jääpallosarjoissa on toistaiseksi 1954 neljäs sija. Sarjanousija KUV oli viides vain kaksi pistettä huonompana kuin mestarijoukkue.\n\nMestaruussarja\n\nSarjataulukko\n\nOttelut \n\nVarkaudessa pelatussa uusintaottelussa mestaruudesta WP-35 voitti Veiterän tuloksella 4–3.\nSuomensarjasta nousivat pudonneiden OLS:n ja Akilleksen tilalle Veitsiluodon Vastus ja Kouvolan Urheilijain Palloilijat.\n\nSuomen mestarit \nWP-35:n mestarijoukkue: Martti Kinnunen, Pekka Kettunen, Paavo Kiuru, Kauko Rämö, Martti Nyyssönen, Toivo Kauhanen, Kauko Tukiainen, Leo Huupponen, Vilho Kantanen, Jaakko Helenius, Eero Väisänen ja Pertti Laitinen.\n\nTUL:n mestaruussarja\nTyöväen Urheiluliiton mestaruussarja pelattiin kahdessa kahdeksan joukkueen lohkossa.\n\nLänsilohko\n\nItälohko \n\nOttelu 9. sijasta\n\nVarTP putosi sarjasta. OPV pääsi karsimaan Suomensarjan voittajan kanssa ja hävisi Ponnistukselle 1-3 jatkoajan jälkeen ja putosi sarjasta.\n\nPronssiottelu\n\nLoppuottelu\n\nMestarijoukkue: Helge Nummi, Jorma Ollanketo, Jorma Hurskainen, Eino Torvinen, Reino Kaarela, Paavo Laukka, Jouko Ahmala, Eero Koivunen, Juhani Nisula, Rauli Kampman ja Ahti Wunsch.\n\nLiittojen välinen mestaruusottelu\n\nEi pelattu. Liittojen välinen yhteistoimintasopimus lakkasi vuoden 1953 loppuun ja se uusittiin vasta jääpallosarjojen päätyttyä.\n\nLähteet\n Mitä-Missä-Milloin 1955, Otava 1955.\n Martti Jukola: Urheilun Pikkujättiläinen, 1958.\n Pekka Anttinen: Vuosisata jääpalloa, 2011\n TUL:n toimintakertomus 1954 \n Suomen Palloliiton toimintakertomus \n\nJääpallon SM-sarja\nVuoden 1954 jääpallo"}
{"id": "683708", "url": "https://fi.wikipedia.org/wiki/Siemens-Halske%20Sh%2014", "title": "Siemens-Halske Sh 14", "text": "Siemens-Halske Sh 14 on saksalainen Siemens & Halsken valmistama 7-sylinterinen ilmajäähdytetty tähtimoottori, jota valmistettiin vuodesta 1928 pitkälle 1930-luvulle. Moottoria käytettiin useissa lentokoneissa 1920- ja 1930-luvuilla.\n\nSiemens-Halske Sh 14 moottoria käyttäneitä lentokoneita\n Albatros L 82\n Ambrosini SAI.3 \n Ambrosini SAI.10\n Bücker Bü 133 Jungmeister\n Flettner Fl 185\n Flettner Fl 265\n Flettner Fl 282\n Focke-Wulf Fw 44 Stieglitz\n Focke-Wulf Fw 61\n Heinkel He 72\n LWD Szpak\n LWD Zuch\n VL Viima\n\nTekniset tiedot\n\n Sylinterit: 7 sylinteriä, halkaisija 108 mm, iskunpituus 120 mm\n Yksi imu- ja yksi pakoventtiili per sylinteri\n Tilavuus: 7,7 litraa\n Massa: 135 kiloa\n Polttoaine: 80 oktaaninen bensiini\n Teho: 160 hv \n Kierrosluku: 2200 rpm\n Puristussuhde: 6:1\n\nLähteitä\n Becker, E. Siemens Jahrbuch 1928: Flugzeugmotoren der Siemens & Halske AG, reproduced on bungartz.nl\n http://www.oldengine.org/members/diesel/Duxford/germaer1.htm \nLentokonemoottorit\nTähtimoottorit"}
{"id": "947575", "url": "https://fi.wikipedia.org/wiki/Babruiskin%20rautatieasema", "title": "Babruiskin rautatieasema", "text": "Babruiskin rautatieasema (, ) on tärkeä  Valko-Venäjän rautateiden väli- ja risteysasema maan kahden suurimman kaupungin Minskin ja Homelin (Gomel) välisellä rautatiellä. Asema sijaitsee Babruiskin teollisuuskaupungissa Valko-Venäjän Mahiljoun maakunnan lounaisosissa. Kaupunki sai ensimmäiset asemarakennuksensa tsaari-Venäjän aikana vuonna 1873. Asema sijaitsee kantakaupungissa, noin kaksi kilometriä Bobrusikin nykykeskustan länsipuolella. \n\nMinskistä Žlobinin risteysaseman kautta Homeliin johtavan pääradan ohella kaupunkiin saapuu pistorata etelästä, Homelin alueen pohjoisosissa sijaitsevasta Aktsjabrskin  kaupunkimaisesta taajamasta.   Babruiskin aseman kautta kulkee paikallisjunia ainakin  Asipovitšyn ja Žlobinin risteysasemien välillä.\n\nLiityntäliikenne \n\nAseman vieressä (200 m luoteeseen) on Babruiskin keskuslinja-autoasema.\n\nLähteet\n\nAiheesta muualla \n Babruiskin rautatieasemasta \n Valko-Venäjän rataverkon kartta \nValko-Venäjän juna-aikatauluja (karttavalikon kautta)  \n\nValko-Venäjän rautatieliikennepaikat\nBabruisk"}
{"id": "622403", "url": "https://fi.wikipedia.org/wiki/Ant%C3%B3nis%20Nikola%E1%B8%AFdis", "title": "Antónis Nikolaḯdis", "text": "Antónis Nikolaḯdis (, s. 1967, Lontoo) on kyproslainen haulikkoampuja.\n\nNikolaḯdis on saavuttanut kaksi joukkuekultaa MM-kilpailuissa Nikosiassa 2003 ja 2007. Olympialaisissa hän on edustanut maataan Barcelonassa 1992, Atlantassa 1996, Ateenassa 2004 ja Pekingissä 2008.\n\nOlympialaiset 2008 \n\nNikolaḯdis kisaili skeet-ammunnassa Pekingin olympialaisissa 2008. Hän oli karsinnassa kuuden parhaan joukossa ja ylsi finaaliin jossa hän jäi jaettuun kolmanteen sijaan Ranskan Anthony Terrasta vastaan, sen syystä joutui ottamaan uusinnan pronssimitalista jonka Terras voitti ja Nikolaḯdis hävisi, tulos oli 3-2. Jos Nikolaḯdis olisi voittanut, hän oli saanut pronssimitalin ja samalla Kyproksen kaikkien aikojen ensimmäinen olympiamitali.\n\nLähteet \n\n \n \n\nElävät henkilöt\nKyproslaiset ampujat\nVuonna 1967 syntyneet"}
{"id": "12762", "url": "https://fi.wikipedia.org/wiki/Vesivoimala", "title": "Vesivoimala", "text": "Vesivoimala eli vesivoimalaitos on voimalaitos, joka tuottaa veden liike-energiasta yleensä sähköenergiaa vaikka se voi myös harvoin tuottaa mekaanista energiaa. Vesivoimalan tuottamaa energiaa kutsutaan myös vesivoimaksi. Jos veden liike-energia on etenevän liikkeen muodossa eli veden virtaamana, muutetaan etenevä liike vesiturbiinin pyörimisliikkeeksi, jolloin vesiturbiini pyörittää sähkögeneraattoria muuttaen pyörimisenergian sähköenergiaksi sähkömagneettisen induktion avulla.\n\nVirtaavaa vettä esiintyy luontaisesti erikokoisissa joissa ja puroissa. Matalaan jokeen rakennetaan yleensä pato, jolla nostetaan vedenpintaa. Padon taakse sen alapuolelle sijoitetaan vesivoimalaitoksen rakennukset ja sähkögeneraattorit. Virtaavaa vettä esiintyy myös meren rannikoilla vuoroveden aikana ja erityisen voimakkaana meriveden virtaus käy rannikon matalissa merenlahdissa. Toisinaan on vettä käytettävissä paljon, mutta se ei virtaa. Silloin vesi johdetaan putkeen tai tunneliin, joka suunnataan alemana sijaitsevaan voimalaitokseen. Painovoima vetää veden putkessa vinoon putoamisliikkeeseen, jossa sen potentiaalienergia muuttuu hetkessä liike-energiaksi. Putken vesi suunnataan vesiturbiineihin ja edellä selostetulla tavalla siitä tuotetaan sähköenergiaa. Meren aaltoenergian hyödyntämisessä ei ole vielä kehitetty tehokkaita tapoja tuottaa sähköenergiaa. Aaltoenergiaa hyödynnetään pienissä aaltovoimaloissa monilla erilaisilla menetelmillä, mutta ne kaikki ovat vielä kokeiluasteella.\n\nVesivoimalaitoksien termistöä\n\nYleistermit \n voimalaitospato: vesivoimalaitoksen vedenpinnan nostamiseen, veden ohjaukseen, -säilyttämiseen ja -säännöstelyyn tarvittava toiminnallinen patomainen rakennelma\n varastoallas: yleisnimitys vesialtaalle tai tekojärvelle, jota tarvitaan nostamaan tuotannossa käytettävän veden hydrostaattista painetta tai toimimaan varastona säätövoiman tuottamisessa\n patoallas: vesivoimalaitoksen vedenkäytön säännöstelyyn tai vedenpinnan korkeuteen tarvittava suuri varastoallas\n ohijuoksutuskanava: ohi- tai ylijuoksutuskanavan kautta ohijuoksutetaan varastoaltaasta liika vesi, joka ei siihen mahdu\n koneasema: vesiturbiinit, sähkögeneraattorit ja vedenkäytön säätölaitteistoja sisältävä rakennus\n patolaitos: vesivoimalaitoksen koneasema sijaitsee välittömästi patorakennelman sisällä tai takana \n putkilaitos: vesivoimalaitoksen koneasema sijaitsee padolta johdetun paineputken alapäässä \n tunnelilaitos: vesivoimalaitoksen koneasema sijaitsee kokonaan kallioon louhitussa holvissa tai ylhäältä avoimessa kalliokuilussa \n pienipainelaitos: veden putouskorkeus 2–15 metriä \n keskipainelaitos: veden putouskorkeus 10–40 metriä \n keskikorkeapainelaitos: veden putouskorkeus 40–400 metriä \n korkeapainelaitos: veden putouskorkeus 400–2000 metriä\n\nVesivoiman termistöä \n rakennevirtaama: voimalaitoksen kaikkien vesiturbiinien suurin yhteenlaskettu virtaama \n rakennusaste: voimalaitoksen rakennevirtaaman suhde joen keskivirtaamaan \n tilavuusvirtaama: turbiinikohtainen virtaama, jonka arvo saadaan rakennevirtaama jaettuna turbiinien lukumäärällä \n putouskorkeus: voimalaitoksen ylä- ja alavirran puoleisten vedenpintojen korkeusero () \n välppä: tuloputken suulle sijoitettava säleikkö, jolla estetään kiinteiden esineiden joutuminen tuloputkeen ja vesiturbiiniin \n tuloputki: vesiturbiiniin tulevalle vedelle tarkoitettu putki, joka eräissä tapauksissa päättyy spiraaliin \n spiraaliputki: tuloputken päässä eräiden turbiinityyppien vaatima vedenohjaustekniikka, jolla vesi saatetaan säteettäiseen liikkeeseen pyörimisakseliin nähden \n vesiturbiini: vesiputkessa tai vapaasti vedessä akselinsa ympäri veden voimasta pyörivä siivikko \n juoksupyörä: vesiturbiinin akselin ympäri vedessä pyörivä osa \n johtopyörä: vesiturbiinissa juoksupyörän ymärillä oleva veden tilavuusvirtaa säätelevä koneisto \n pyörimisnopeus: vesiturbiinin pyörimisnopeus (kierroksia sekunnissa tai minutissa) \n ominaiskierrosluku: vesiturbiinille ominainen lähes kiinteäarvoinen suure (ns), joka ei riipu veden virtaaman arvosta \n kavitaatio: höyrystymis ja kuplimisilmiö tilanteessa, jossa vedenpaine laskee veden höyrystymisen kannalta riittävän alas (kavitaatio kuluttaa turbiinia ja vesikanavia)\n imuputki: vesiturbiin läpi tullut vesi saatetaan putkella pois säilyttäen virtaavan veden liike-energialle hydraulinen kytkentä juoksupyörään \n imukorkeus: vesiturbiinin korkeusero poistuvan veden vedenpintaan (positiivinen arvo, jos turbiini on vedenpinnan yläpuolella, ja negatiivinen sen alapuolella) \n hyötysuhde: vesiturbiinin hyötysuhde on talteenotetun energian osuus läpivirtaavan veden energiasta\n\nJokivoimalaitos \n\nJokivoimalaitos voidaan kutsua sellaisia vesivoimalaitoksia, joilla pääosa energiasta tulee veden virtauksen liike-energiasta ja pieni osa vedenpintojen korkeuserosta (,  ja ). Tällaiset laitokset ovat yleensä pien- tai keskipaineella toimivia patolaitoksia.\n\nVedentulo \nVesivoimalat, jotka hyödyntävät virtaavaa vettä, ovat rakenteeltaan hyvin samanlaisia. Vesi toimitetaan vesiturbiineille tulokanavaa myöten, jonne vesi saadaan maan pinnalla kulkevasta avokanavasta, vedenalaisesta umpikanavasta tai pitkästä vesiputkesta tai tunnelista. Erääissä joki- ja vuorovesivoimalaitoksissa turbiinit pyörivät vapaasti väljässä virtavedessä. Jokeen rakennetussa virtavesivoimalassa on kuitenkin yleistä rakentaa koko joen poikki matala pato, jolla nostetaan voimalan yläpuolella vedenpinnan korkeutta. Alavilla seuduilla pato ja joen rantojen penkereet ovat yleensä matalia, jolloin veden virtausnopeus turbiinin läpi on alhainen. Padon varastoima vesimäärä on yleensä niin pieni, ettei sillä ole virtauksen sääntelyn kannalta suurta merkitystä. Patoallasta voidaan verrata pieneen läpivirtausjärveen, jossa veden viipymä on korkeintaan päiviä.\n\nVesiturbiini \nVesiturbiinien juoksupyörässä on akselin ympärillä sarja siivekkeitä, jotka on muotoiltu halutun vedenvirtauksen kannalta optimaalisesti. Siipien lukumäärä on juoksupyörän mallista riippuen kolmesta ylöspäin. Juoksupyörän ympärillä on johtopyörä, joka muotoillaan veden suuntaamiseksi mahdollisimman tehokkaasti juoksupyörälle. Johtopyörässä on vedentulon säätämiseksi kääntyviä siivekkeitä. Juoksupyörä ja johtopyörä muodostavat kokonaisuuden, jota kutsutaan vesiturbiiniksi.\n\nPienille veden virtausnopeuksille soveltuvia vesiturbiineja ovat Gorlov-, Ossberger-, Kaplan-, Francis-, Tyson- ja VHL-turbiini. Ne ovat toiminnaltaan yleensä reaktioturbiineja. Turbiiniin tulevasta veden pienestä virtausnopeudesta seuraa myös turbiinin pieni pyörimisnopeus, jolloin turbiinista voidaan valmistaa suuri.\n\nSähköenergiaa tuottaa sähkögeneraattori, joka sijaitsee voimalarakennuksessa lähellä turbiinia ja joka on kiinnitetty siihen yhteisellä akselilla. Pystyakselin käyttö on tyypillinen ratkaisu Kaplan- ja Francis-turbiinilla ja vaaka-akselin käyttö on yleinen Tyson-, Ossberger- ja Bank-turbiinin yhteydessä. Mikäli Kaplan- ja Francis-turbiinit sijaitsevat vesiputkessa, voivat niidenkin akseli pyöriä vaakasuorassa ja silloin voidaan sijoittaa generaattori putken ulkopuolelle. VHL-turbiini ja Gorlov-turbiini toimivat vaaka-akselin varassa, mutta ne ovat vasta yleistymässä.\n\nEnnen turbiinia vesi ohjataan tuloputkessa virtaamaan joko akselin suuntaisesti (), akselia kohtisuoraan tai akselia kiertämään (). Viimeksi mainittu tapa sopii erityisen hyvin Kaplan- ja Francis-turbiineille, jossa vesi ohjataan spiraalilla juoksupyörän kanssa myötäsuuntaan ja päin juoksupyörän vinoja siivekkeitä. Kiinteäsiipisissä turbiineissa voimalan tehoa voidaan säätää kääntämällä vesitunnelin johtopyörässä sijaitsevia läppiä. Kaplan-turbiinissa tehoa säädetään kääntämällä juoksupyörän omia siipiä eri asentoihin.\n\nVedenpoisto \nVesiturbiinin imuputki voidaan kääntää pois voimalasta, mutta se päättyy yleensä veden alla. Näin imuputkeen ei pääse ilmaa ja veden jäljelle jäänyt liike-energia auttaa putken tyhjentymistä ja osaltaan parantaa voimalan hyötysuhdetta. Myös turbiini voi sijaita poistuvan veden vedenpinnan alapuolella.\n\nSäännöstelyvoimalaitos \n\nSäännöstelyvoimalaitos eli allasvoimalaitos on sellainen vesivoimalaitos, jonka energiantuotanto perustuu pääosin varastoaltaaseen varastoidun veden potentiaalienergiaan (, ). Tällainen voimalaitos on yleensä keskikorkealla tai korkealla paineella toimiva pato-, putki- tai tunnelilaitos.\n\nVarastoallas ja vedentulo \nEsimerkiksi vuoristoisilla seuduilla voidaan hyödyntää syvän jokilaakson rinteitä varastoaltaan reunoina ja rakentaa voimalaitospato poikittain yli koko jokilaakson. Padon alaosaan ja sen sisään rakennetaan tuloputket koneasemille, jotka sijaitsevat laakson pohjalla. Tällainen patoallas täyttyy vedellä tekojärveksi, joka on kymmenien ellei satojen kilometrien pituinen. Toinen tapa on hyödyntää vuoriston yläosissa sijaitsevaa järveä tai tekojärveä. Sieltä johdetaan putket vuorenrinnettä alas putkivesivoimalaitoksen koneasemalle tai kallioon louhitaan tunneli alas maan tasalla sijaitsevaan tunnelivoimalaitokseen. Sen koneasema voi sijaita tunnelin alaosassa olevassa holvissa tai se rakennetaan tunnelin päähän vuoren ulkopuolelle rinteeseen. Voimalasta purkautuva vesi johdetaan lopuksi laaksossa sijaitsevaan jokeen, järveen tai mereen.\n\nVoimalatyyppiä kutsutaan säännöstelyvoimalaitokseksi sen vuoksi, että sen varastoallas on tavallisesti hyvin tilava ja tämän vuoksi voimalan sähköntuotanto voidaan tarvittaessa pysäyttää pitkäksi aikaa ja vastaavasti voimalaa voidaan käyttää pitkän aikaa ilman varastoaltaan vesitäydennystä. Tämä on säännöstelyvoimalaitoksen tärkein ominaisuus, joka erottaa sen jokivoimalaitoksesta.\n\nVesiturbiini \nVarastoaltaan suuren hydrostaattisen paineen vuoksi vedellä on suuri potentiaalienergia, joka purkautuessaan antaa sille voimakkaan virtauksen ja nopeuden. Voimakkaat virtaukset saadaan tehokkaasti hyödynnettyä vesiturbiineilla, jotka perustuvat impulssiperiaatteeseen ja siksi niitä kutsutaan impulssi- eli aktioturbiineiksi . Eräs varhainen ja tehokas turbiini on Pelton-turbiini, joka on tälläkin hetkellä eräs eniten käytettyjä turbiineja. Suuripaineinen vesisuihku suunnataan juoksupyörän kuppeihin, jolloin sille muodostuu suuri pyörimisnopeus. Turgo-turbiini toimii samalla periaatteella, mutta se on hyötysuhteeltaan Pelton-turbiinia parempi. Jos vedelle voidaan antaa spiraaliputkella säteettäinen liike, voidaan voimalassa hyödyntää myös Francis-turbiinia, jossa vesi kulkee juoksupyörän läpi jokivoimalaitoksen tapaan.\n\nPoistuva vesi \nImpulssiturbiinien vesi poistuu allasveteen eli useassa tapauksessa jokeen. Reaktioturbiineissa hyödynnetään vielä jäljellä olevaa liike-energiaa ja vesi poistetaan jokeen imuputkessa.\n\nPumppuvoimalaitos \n\nPumppuvoimalaitokseksi kutsutaan voimalaitosta, joka täyttää itse oman varastoaltaansa vedellä silloin, kun sähköenergiaa tuotetaan yli kulutustarpeen. Voimalaitos ostaa silloin sähköenergiaa sen keskihintaa halvemmalla hinnalla, jolla se sitten pumppaa vettä varastoaltaisiinsa. Kun kulutus ylittää sähköenergian tarjonnan, myy voimalaitos varastoaltaistaan tuottamaansa sähköenergiaa sen keskihintaa kalliimmalla hinnalla kuluttajille.\n\nVaikka pumppuvoimalaitos tuottaakin rahallista voittoa, niin se ei tuota ollenkaan sähköenergiaa eikä sitä voi siten pitää energialaitoksena. Vaikka sillä on tärkeä rooli energiantuotannon ja sen säätövoiman apuna, katoaa sen toiminnan johdosta jonkin verran sähköenergiaa. Hävikki on kuitenkin pienempi kuin jokivoimalaitoksien ohijuoksutuksissa menetettävä sähköenergia. Suomessa ei ole käynnissä itsenäistä pumppuvoimalaitosta.\n\nVuorovesivoimalaitos \n\nVuorovesi syntyy, kun Kuu ja Aurinko vaikuttavat maanpinnalla painovoimaa voimistavasti tai heikentävästi. Koska Kuu vaikuttaa Maahan enemmän, syntyy vuorovesi-ilmiö kahdesti vuorokaudessa. Auringon vuorovaikutus Maahan on pienempi kuin Kuulla eikä sillä ole itsenäistä osaa vuorovesivoiman tuotannossa. Vuorovesivoimalan toiminta on siten periodista ja suora vuorovesivoiman tuotanto on siten mahdollista kahdesti vuorokaudessa. Vuorovesivoiman tuotanto on vaikeampaa kuin jokien vesivoimantuotanto eikä siitä ole vielä riittävää kokemusta.\n\nKäynnissä olevissa voimaloissa hyödynnetään tietyillä merenrannikoilla siellä voimakkaana esiintyvän nousuveden ja laskuveden välistä korkeuseroa, joka saa meriveden virtaamaan sen siirtyessä rannikon matalien ranta-alueiden ja avomeren välillä. Nousuvesi suljetaan vuorovesipadon sisälle lahdenpohjukkaan ja vesimassa päästetään laskuveden aikana vesiturbiinien läpi takaisin mereen. Pienissä kokeiluvoimaloissa on tutkittu muita menetelmiä tuottaa sähköä. Eräs tapa hyödyntää vuorovesivoimaa on hyödyntää suoraan vesimassojen virtauksia ja niiden liike-energiaa otetaan talteen vapassa vedessä pyörivillä vesiturbiineilla.\n\nAaltovoimalaitos \n\nTuuli nostaa vedenpinnalle aallokon, johon on sitoutunut osa tulen liike-energiasta. Veden aaltoliike sisältää suhteellisen paljon aaltovoimaa, mutta toistaiseksi sen valjastaminen sähköenergiaksion ollut vaikeaa ja tehotonta. Aaltovoimalaitokset ovat vasta kokeiluasteella ja kokeiltavana onkin erilaisia periaatteita, joilla aallon energiasta saataisiin mahdollisimman paljon talteen. Ensimmäisiä kapallisia voimalaitoksia ollaan ottamassa käyttöön. Niiden yleistymiseen vaikuttaa voimaloiden halpa hinta, mutta toisaalta niiden tuotanto on ainakin aluksi vaatimatonta.\n\nPortugalin pohjoisrannikolla on ollut toiminnassa kokeiluluonteinen 21 MW:n pienvoimala vuodesta 2008 alkaen. Pingviiniksi ristitty suomalaisen suunnittelema aaltovoimalan teho on noin 0,5 MW ja ensimmäinen Pingviini on myyty Skotlantiin vuonna 2019.\n\nVoimalaitoksen tuotannon arvioiminen\n\nTuotantoluvut \nVesivoimalaitoksen hetkittäinen sähköntuotanto vaihtelee voimalan läpi kulkevan veden virtaaman ja virtausnopeuden mukaan. Voimalaitoksen tuotantokapasiteetilla tarkoitetaan suurin mahdollista sähköntuotantoa, joka voimalaitos pystyy tuottamaan. Se saavutetaan, kun kaikki sen turbiinit toimivat yht'aikaa suurimmalla vedenvirtaamalla ja suurimmalla veden virtausnopeudella. Ylimäärä vedestä johdetaan silloin yleensä voimalaitoksen ohi ohijuoksutuksena.\n\nVesivoimalaitoksen sähköenergian vuosituotanto ilmoitetaan yleensä gigawattitunteina (GWh) tai terawattitunteina (TWh). Silloin miljoona megawattituntia (MWh) on\n1 000 000 MWh = 1 000 GWh = 1 TWh.\nEsimerkiksi Imatrankosken voimalaitos, joka on Suomen suurin vesivoimalaitos, tuottaa energiaa noin 1 000 GWh vuodessa. Koska voimalaitoksen tuotantokapasiteetti on 192 megawattia (MW), voidaan teoreettinen vuosituotanto laskea megawattitunteina. Koska vuorokaudessa on 24 tuntia ja vuodessa on 365 vuorokautta, niin vuosituotannon teoreettinen maksimiarvo on\n24 · 365 · 192 MW = 1 681 920 MWh ≈ 1 682 GWh.\nVoimalan todellinen tuotanto verrattuna teoreettiseen maksimituotantoon on prosenteiksi muutettuna\n\nHetkellinen tuotantoteho ja vuosituotanto \nVoimalaitoksen hetkittäinen sähköenergian tuotantoteho P ilmoitetaan yleensä kilowatteina (kW), megawatteina (MW) tai gigawatteina (GW). Perusyksikkö watti (W) ilmoittaa, montako joulea (J) energiaa syntyy sekunnissa. Tehon P laskukaavassa\n\nmissä  on voimalaitoksen, turbiinien ja sähkögeneraattorin yhteinen hyötysuhde,  on veden tiheys 1 000 kg/m³,  putoamiskiihtyvyys maanpinnalla,  on veden hetkellinen virtaama (m³/s) sekä  patoaltaan ja voimalan alajuoksun vedenpintojen korkeusero (metriä). Voimalaitoksen vuosittainen energiantuotto E voidaan karkeasti arvioida laskukaavasta\n\nmissä  on vuodessa voimalaitoksen läpi virrannut vesimäärä (m³). Muut suureet ovat samat kuin edellisessä tuotantotehon laskukaavassa. Kaavalla laskettu tulos on jouleja, jotka on vertailun vuoksi sen jälkeen muutettava wattitunneiksi (1 kWh = 3,6 MJ).\n\nHistoria \n\nVesivoimaa hyödynnettiin ensimmäisen kerran teollisesti sähköenergian tuottamiseen vuonna 1880, jolloin 16 kaarilamppua sai virtansa vesivoimasta michiganilaisessa tuolitehtaassa. Vuonna 1882 avattiin ensimmäinen varsinainen sähköä tuottava vesivoimala Fox Riverille, Appletonissa, Wisconsinissa. Neljä vuotta myöhemmin Pohjois-Amerikkaan oli rakennettu 45 vesivoimalaa ja ennen vuosikymmenen loppua Yhdysvalloissa sähköä tuotti jo yli 200 vesivoimalaa.\n\nKatso myös \n Luettelo maailman suurimmista vesivoimalaitoksista\n Luettelo Suomen vesivoimalaitoksista\n\nLähteet\n\nViitteet"}
{"id": "1177288", "url": "https://fi.wikipedia.org/wiki/Teemu%20Honkaniemi", "title": "Teemu Honkaniemi", "text": "Teemu Honkaniemi (s. 20. tammikuuta 1991 Vantaa) on suomalainen jalkapalloilija. Hän on pelipaikaltaan keskuspuolustaja, mutta kykenee pelaamaan myös oikeana laitapuolustajana.\nHonkaniemi pelasi Ykköstä FC Viikingeissä vuosina 2009–2013 yhteensä 56 ottelua, joissa hän teki kolme maalia. Kausina 2014 - 2015 Honkaniemi siirtyi VPS:aan , jossa hän teki ensiesiintymisensä Veikkausliigassa. Kaudeksi 2016 Honkaniemi teki sopimuksen FC KTP:n kanssa, jonka jälkeen hän teki paluun FC Viikinkeihin.\n\nLähteet \nVeikkausliigan kausi 2014\n\nSuomalaiset jalkapalloilijat\nVuonna 1991 syntyneet\nElävät henkilöt"}
{"id": "362250", "url": "https://fi.wikipedia.org/wiki/Marti%20Noxon", "title": "Marti Noxon", "text": "Marti Noxon, alk. Martha Mills Noxon (s. 25. elokuuta 1964) on yhdysvaltalainen käsikirjoittaja, joka tunnetaan kenties parhaiten työstään kirjoittajana ja tuottajana televisiosarjan Buffy, vampyyrintappaja parissa. Hän on Buffyn lisäksi työskennellyt muun muassa televisiosarjoissa Pahan tytär, Greyn anatomia ja Mad Men.\n\nUra\n\nBuffy\nNoxon toimi mukana Buffyssa sen toiselta tuotantokaudelta alkaen ja kohotettiin sarjan kuudennella tuotantokaudella sarjan tuotannosta vastaavaksi show runneriksi. Hän on kirjoittanut useita sarjan jaksoja ja sen lisäksi ohjannut niistä kaksi. Noxon on myös kahdesti esiintynyt sarjassa; ensimmäisen kerran hänet nähtiin musikaalijaksossa ”Vielä kerran tunteella”, jossa hän esitti parkkisakon saanutta naista. Hän uusi roolinsa vielä sarjan seitsemännen tuotantokauden jaksossa Noiduttu. Molemmilla kerroilla Noxon lauloi vuorosanansa. Hänen laulutaitoaan käytettiin hyväksi myös Buffyn spin-offissa Angel, jonka kolmannella kaudella Noxon lauloi erään fiktiivisen tv-sarjan tunnussävelmän.\n\nMuut työt\nNoxon on käsikirjoittanut vuonna 1999 ensi-iltansa saaneen elokuvan Just A Little Harmless Sex, jonka ohjasi Rick Rosenthal. Hän oli mukana käsikirjoittamassa ja tuottamassa tv-sarjaa Paholaisen tytär, mutta sarja lopetettiin jo kahdeksan jakson jälkeen. Noxon työskenteli myös pikaisesti tuottajana sarjassa Pako. Vuonna 2006 Noxon oli mukana tv-sarjassa Brothers & Sisters, jossa hän toimi hetken ajan showrunnerina. Tammikuusta huhtikuuhun 2007 Noxon työskenteli käsikirjoittajana ja tuottajana tv-sarjassa Greyn anatomia. Hänen on ilmoitettu siirtyvän showrunneriin toimeen Greyn tulevaan spin-offiin Rakkauden anatomia.\n\nFilmografia\n\nNoxonin käsikirjoittamat televisiojaksot\n\nLähteet\n\nAiheesta muualla\n\nGrr in Girl -fanisivut  \n\nYhdysvaltalaiset televisiokäsikirjoittajat\nVuonna 1964 syntyneet\nElävät henkilöt"}
{"id": "12351", "url": "https://fi.wikipedia.org/wiki/Albedo", "title": "Albedo", "text": "Albedo eli heijastuvuus tai heijastuskyky on jonkin kappaleen kyky heijastaa siihen osuvaa säteilyä. Se kuvaa kappaleeseen osuneen ja siitä heijastuneen säteilyn suhdetta. Albedo määritetään jakamalla pinnan heijastaman säteilyn teho saapuvan säteilyn teholla. Albedoa merkitään yleensä kreikkalaisella kirjaimella α, alfa tai isolla A-kirjaimella. Täysin valoa heijastava pinta on valkoinen, ja sen albedo on 1,0 tai 100 %. Täysin musta imee eli absorboi kaiken siihen saapuvat säteilyn, ja sen albedo on siksi 0. Muiden väristen kohteiden albedot ovat tältä väliltä. Lisäksi eri värien heijastama säteilyjakautuma on monesti erilainen kuin vastaanotettu säteily. Albedoa käytetään muun muassa tähtitieteessä, säätieteessä, tietokonegrafiikassa ja laskettaessa vaikkapa Auringon taloa lämmittävää vaikutusta.\n\nGeometrinen albedo ja Bondin albedo \n\nYleensä taivaankappaleen albedosta puhuttaesa tarkoitetaan Bondin albedoa A, joka on taivaankappaleesta heijastuneen ja sinne saapuvan säteilyn suhde. Se on vaikea määrittää, koska silloin on mitattava kappaleen heijastus kaikkiin suuntiin. Tämän takia monen taivaankappaleen Bondin albedo tunnetaan huonosti.\n\nBondin albedo on nimetty tähtitieteilijä George Phillips Bondin mukaan.\n\nGeometrinen albedo p on jonkin kappaleen valonheijastuskyky suoraan takaisin kohti valonlähdettä verrattuna kaikilla aallonpituuksilla heijastavaan levyyn, niin sanottuun Lambertin levyyn. Mattapintainen valkea seinä on lähellä Lambertin levyä. Monille asteroideille on helppo mitata geometrinen albedo. Geometrinen albedo voi olla ykköstä suurempi ja jopa ääretön jos kappale heijastaa peilinä takaisin tulosuuntaan.\n\nJoidenkin taivaankappaleiden geometrisia ja Bondin albedoja\n\nMaan albedo \nMaan albedo on keskimäärin 0,39 (0,36–0,43) Albedon avulla pystyy määrittämään, kuinka paljon pinta imee Auringon säteilyä itseensä. Maan albedoon vaikuttaa kolme eri tekijää, maasta ja vesistä heijastuva valo, pilvistä heijastuva valo ja ilmakehästä ylöspäin siroava valo.\n\nMaassa albedo vaihtelee tummien ja kosteiden maaperien 0,08:sta tuoreen lumen 0,86–0,95:een. Jälkimmäisessä tapauksessa lähes kaikki säteily heijastuu takasiin, joten aurinko lämmittää pintaa vain hyvin vähän. Pilvien albedo on myös suuri, joten ne estävät ison osan auringon säteilyn pääsystä maanpinnalle. Albedo vaihtelee huomattavasti Maan eri osien välillä. Arktiksella ja Antarktiksella albedo on huomattavan suuri, kun taas päiväntasaajan sademetsissä pieni. Subtrooppisissa aavikoissa albedo on myös melko korkea. Valtamerissä albedo on tasaisesti noin 0,10.\n\nKatso myös \nAbsorptio\nEmissio\nInsolaatio\n\nLähteet\n\nViitteet\n\nAiheesta muualla \n\nSähkömagneettinen säteily\nKlimatologia"}
{"id": "945036", "url": "https://fi.wikipedia.org/wiki/Asetyylikoliinireseptori", "title": "Asetyylikoliinireseptori", "text": "Asetyylikoliinireseptori on solukalvon reseptori, johon asetyylikoliini voi kiinnittyä. Asetyylikoliinireseptoreita on kahta alatyyppiä: muskariinireseptoreita ja nikotiinireseptoreita. Asetyylikoliinireseptoreita on ihmisen elimistössä keskushermostossa, ääreishermostossa sekä luurankolihaksissa. Aivoissa kolinergiset eli asetyylikoliinia välittäjäaineenaan käyttävät neuronit osallistuvat vireystilan ja unen säätelyyn sekä oppimiseen ja muistiin. \n\nReseptoreissa asetyylikoliinin tavoin vaikuttavia aineita kutsutaan parasympatomimeeteiksi, kolinomimeeteiksi tai kolinergisiksi ja vastavaikuttajia antikolinergeiksi, parasympatolyyteiksi tai kolinolyyteiksi. Parasympatomimeetteja ovat paitsi asetyylikoliinireseptoreja suoraan aktivoivat aineet, myös antikoliiniesteraasit, jotka estävät asetyylikoliinia synapsiraossa hajottavan koliiniesteraasientsyymin toimintaa, minkä seurauksena asetyylikoliinin aktivoiva vaikutus voimistuu.\n\nParasympatomimeetteja käytetään lääkkeenä muun muassa Alzheimerin taudissa, glaukoomassa ja myasthenia graviksessa. Lisäksi nikotiinia käytetään päihteenä. Antikolinergeja puolestaan käytetään muun muassa Parkinsonin taudissa, keuhkoahtaumataudissa, anestesiologiassa sekä silmätutkimusten yhteydessä.\n\nNikotiinireseptorit \n\nNikotiinireseptorit eli ionotrooppiset asetyylikoliinireseptorit ovat ionikanavareseptoreita, jotka osallistuvat nopeaan eksitoivaan signaalinvälitykseen. Aktivoiduttuaan reseptori alkaa päästää natriumioneja solun sisään. Reseptorityyppi on saanut nimensä siitä, että ne aktivoituvat nikotiinin sitoutuessa niihin. Systeemisesti nikotiinireseptorien aktivointi muun muassa kiihdyttää sykettä, kohottaa verenpainetta ja vapauttaa dopamiinia. Nikotiinireseptoreita on keskushermostossa, autonomisen hermoston ganglioissa, sekä poikkijuovaisten lihasten hermo-lihasliitoksissa. Nikotiinireseptorit jaotellaan hermostotyyppisiin ja lihastyyppisiin reseptoreihin.\n\nMuskariinireseptori \n\nMuskariinireseptoreita on keskushermostossa ja parasympaattisen hermoston postsynaptisissa kohdesoluissa. Nimensä ne ovat saaneet muskariinista, joka stimuloi yksinomaan muskariinireseptoreita. Toisin kuin nikotiinireseptorit, muskariinireseptorit ovat G-proteiinikytkentäisiä, eikä nikotiinilla ole niihin vaikutusta. Atropiini salpaa kaikkia muskariinireseptoreita.\n\nMolekyylibiologisin perustein muskariinireseptoreita on viittä pääluokkaa (M1–M5). Sen lisäksi ne luokitellaan farmakologian perusteella kolmeen pääluokkaan (M1–M3).\n M1-reseptorit ovat neuronaalisia reseptoreja, joita on runsaasti aivoissa ja mahan parietaalisoluissa.\n M2-reseptorit ovat kardiaalisia reseptoreja, joita on sydämessä sekä presynaptisissa hermopäätteissä.\n M3-reseptorit ovat rauhasreseptoreita, joita on runsaasti rauhaskudoksissa, sileässä lihaskudoksessa, maha-suolikanavassa ja verisuonissa.\n\nLähteet \n\nReseptorit"}
{"id": "47695", "url": "https://fi.wikipedia.org/wiki/Luoti", "title": "Luoti", "text": "Luoti voi tarkoittaa ainakin seuraavia:\n\n luoti, tuliaseen tai varsijousen ammus\n luoti, merenkulussa käytettävä laite\n luoti, rakentamisessa käytettävä työkalu\n luoti, mittayksikkö\n sukunimenä:\n Mira Luoti, suomalainen laulaja."}
{"id": "913579", "url": "https://fi.wikipedia.org/wiki/Behind%20the%20Mask", "title": "Behind the Mask", "text": "Behind the Mask on kolmas singlelohkaisu yhdysvaltalaisen popartisti Michael Jacksonin postuumialbumilta Michael.\n\nKappaleet \nDigitaalinen lataus\n \n\nPromotional Digital Single \n \n\nFrance Promotional CD Single\n\nLähteet \n\nMichael Jacksonin kappaleet\nVuoden 2011 kappaleet"}
{"id": "511482", "url": "https://fi.wikipedia.org/wiki/Eino%20Karhu", "title": "Eino Karhu", "text": "Eino Karhu (27. marraskuuta 1923 Hietamäki, Inkeri – 15. huhtikuuta 2008 Petroskoi, Venäjä) oli inkeriläinen kirjallisuudentutkija, kriitikko ja kääntäjä.\n\nKarhu syntyi inkerinsuomalaiseen talonpoikaisperheeseen vuonna 1923. Perhe pakkosiirrettiin kulakkeina Kuolan niemimaalle Hiipinän kaivoskaupunkiin vuosiksi 1931−1940 ja keskikoulun Eino kävi Poventsassa. Hänet kutsuttiin armeijaan vuonna 1941, josta hän kotiutui vuonna 1945. Hän opiskeli Petroskoin yliopistossa vuosina 1946−1950, minkä jälkeen suomalaisen kulttuurin tutkimus joutui vastatuuleen.  Kesällä 1952 Karhu siirtyi Suomen puolelle vakoilutehtävissä, mutta ilmoittautui Suomessa heti viranomaisille. Brittitiedustelu järjesti Karhulle opiskelupaikan Oxfordiin, mistä hän kuitenkin palasi takaisin Neuvostoliittoon vuonna 1955. Karhu opiskeli tutkijankoulutuslaitoksessa Suomen kirjallisuuden historian alalla. Hän väitteli kandidaatiksi 1956 ja tohtoriksi 1965. Vuosina 1956–2004 hän teki tutkimustyötä Karjalan tiedekeskuksen Kielen, kirjallisuuden ja historian tutkimuslaitoksessa ja vuosina 1960–1988 johti tutkimuslaitoksen kirjallisuusosastoa. Akateemikon arvo hänelle myönnettiin 1996.\n\nOpiskeluaikoinaan hän käänsi muun muassa Aleksis Kiven Seitsemän veljestä ja Maiju Lassilan ja Helvi Hämäläisen tuotantoa.\n\nKarhu oli Karjalan tasavallan kunniakansalainen. Työstään ja merkittävästä panoksestaan kansojen ystävyyden ja yhteistyön hyväksi hänelle on myönnetty Ystävyyden kunniamerkki. Hänen kirjalliseen tuotantoonsa kuuluu yli 300 teosta, joista kuusi on suomennettu. Omien tutkimustensa lisäksi hän käänsi suomalaisia teoksia venäjäksi.\n\nTeoksia \nSuomessa julkaistuja Eino Karhun teoksia:\n\nSuomen 1900-luvun alun kirjallisuus (1973)\nDostojevski ja Suomen kirjallisuus (1977)\nSuomen kirjallisuus runonlaulajista 1800-luvun loppuun (kaksiosainen) (1978)\n \nKansakuntaa luomassa : Elias Lönnrotin elämä ja merkitys (2002)\n\nLähteet\n\nAiheesta muualla \nKarjalan Sanomat \nYLE Uutiset\n\nKarjala\nKirjallisuudentutkijat\nVenäläiset tieteilijät\nKansojen ystävyyden kunniamerkki\nAkateemikot\nInkeriläiset henkilöt\nVuonna 1923 syntyneet\nVuonna 2008 kuolleet\nVakoilu"}
{"id": "982051", "url": "https://fi.wikipedia.org/wiki/Kaliumoksalaatti", "title": "Kaliumoksalaatti", "text": "Kaliumoksalaatti eli dikaliumoksalaatti (K2C2O4) on kalium- ja oksalaatti-ionien muodostama ioniyhdiste. Ainetta käytetään muun muassa tekstiiliteollisuudessa, puhdistusaineissa ja reagenssina analyyttisessä kemiassa.\n\nOminaisuudet ja käyttö \nKaliumoksalaatti on värittömiä tai valkoisia kiteitä. Se on hygroskooppista ja esiintyy usein kidevedellisenä monohydraattina K2C2O4·H2O. Kidevesi poistuu, kun yhdistettä kuumennetaan 160 °C:n lämpötilaan. Kaliumoksalaatti on oksalaattisuoloista veteen runsasliukoisin.\n\nKaliumoksalaattia valmistetaan neutraloimalla oksaalihappoa kaliumhydroksidin tai -karbonaatin avulla. Jos emästä ei ole stoikiometristä määrää muodostuu kaliumvetyoksalaattia.\n\nKaliumoksalaattia käytetään tekstiiliteollisuudessa, tahranpoistoaineissa ja metallien puhdistukseen ja kiillotukseen, analyyttisessä kemiassa muun muassa kalsiumpitoisuuden määrityksessä, valokuvauksessa rauta(III)oksalaattikehitteiden valmistuksessa ja uraanin erottamiseen rikasteesta.\n\nLähteet\n\nAiheesta muualla \nChemBlink: Potassium oxalate \n\nKaliumyhdisteet\nOksalaatit"}
{"id": "1715739", "url": "https://fi.wikipedia.org/wiki/Tarzanin%20er%C3%A4maan%20seikkailut", "title": "Tarzanin erämaan seikkailut", "text": "Tarzanin erämaan seikkailut (Tarzan’s Desert Mystery, suomeksi myös Tarzan ja erämaan seikkailut ja Tarzanin erämaaseikkailu) on William Thielen ohjaama yhdysvaltalainen seikkailuelokuva vuodelta 1943. Sen nimiosaa näyttelee Johnny Weissmuller, mutta ilman Maureen O’Sullivanin Jane-hahmoa. Tarzanin poikaa esittää elokuvassa Johnny Sheffield. Naispääosaa, kiertävää taikuria, näyttelee Nancy Kelly. Elokuvan tuotti aiempien elokuvien Metro-Goldwyn-Mayer-yhtiön sijasta Sol Lesser Productions ja RKO.\n\nLähteet \n\nTarzan-elokuvat\nVuoden 1943 yhdysvaltalaiset elokuvat"}
{"id": "1384305", "url": "https://fi.wikipedia.org/wiki/Faustinen%20kaunis%20kes%C3%A4", "title": "Faustinen kaunis kesä", "text": "Faustinen kaunis kesä () on vuonna 1972 ensi-iltansa saanut Nina Companeezin ohjaama ja käsikirjoittama ranskalainen romanttinen draamakomediaelokuva, jonka pääosaa näyttelee Muriel Catala. Elokuvan tuottajana oli Mag Bodard.\n\nJuoni \n16-vuotias Faustine (Muriel Catala) matkustaa maaseudulle isovanhempiensa luokse kesäksi, jonka aikana hän oppii paljon rakkauden niin hyvistä kuin huonoistakin puolista.\n\nNäyttelijät\n\nTuotanto \nFaustinen kaunis kesä kuvattiin Val-d’Oisen ja Loiren departementeissa Ranskassa vuonna 1971. Val-d’Oisessa elokuvan kuvauspaikkana oli Montreuil-sur-Epten kunta, ja Loiressa elokuvaa kuvattiin Bonsonin, Saint-Just-Saint-Rambertin ja Sury-le-Comtalin kunnissa. Elokuvan tuotantoyhtiöinä olivat Parc Film, Marianne Productions, Universal Productions France ja Union générale cinématographique.\n\nJulkaisu \nFaustinen kaunis kesä sai ensi-iltansa Ranskassa 14. tammikuuta 1972 ja oli Cinema International Corporationin (CIC) teatterilevittämä. Elokuva keräsi Ranskassa teatterikierroksensa aikana 433 892 katsojaa. Elokuva esitettiin vuoden 1972 Cannesin elokuvajuhlilla. Suomessa Faustinen kaunis kesä ei saanut teatteriensi-iltaa, mutta televisioensi-iltansa se sai Yle TV1 -kanavalla 25. toukokuuta 1976.\n\nFaustinen kaunis kesä julkaistiin DVD:lle Ranskassa vuonna 2007.\n\nLähteet\n\nAiheesta muualla \n \n \n \n Faustinen kaunis kesä AlloCinéssä \n Faustinen kaunis kesä UniFrancessa \n Faustinen kaunis kesä JP’s Box-Officessa \n\nVuoden 1972 ranskalaiset elokuvat\nRanskalaiset romanttiset draamaelokuvat\nRanskalaiset draamakomediaelokuvat"}
{"id": "183584", "url": "https://fi.wikipedia.org/wiki/Geir%20Haarde", "title": "Geir Haarde", "text": "Geir Hilmar Haarde (s. 8. huhtikuuta 1951 Reykjavík) on islantilainen poliitikko, joka toimi Islannin pääministerinä vuosina 2006–2009 ja Itsenäisyyspuolueen () johtajana lokakuusta 2005 maaliskuuhun 2009.\n\nElämäkerta \nHaarde syntyi Reykjavíkissa. Hän on yksi harvoista islantilaisista, joilla on sukunimi, sillä hänen isänsä oli norjalainen. Haarde opiskeli Yhdysvalloissa taloustiedettä ja kansainvälistä politiikkaa.\n\nHaarde on työskennellyt Islannin keskuspankin ekonomistina ja talousministerin erikoisavustajana. Alltingiin hänet valittiin vuonna 1987. Haarde oli talousministeri 1998–2005 ja ulkoministeri 2005–2006. Hän oli Itsenäisyyspuolueen puheenjohtaja lokakuusta 2005 Davíð Oddssonin eron jälkeen. Hän toimi tehtävässä maaliskuuhun 2009, jolloin hänen seuraajakseen valittiin Bjarni Benediktsson.\n\nPääministerinä \nHaardesta tuli Islannin pääministeri 15. kesäkuuta 2006 Halldór Ásgrímssonin ilmoitettua eroavansa pääministerin paikalta 5. kesäkuuta 2006. Haarde johti aluksi pitkään jatkunutta Itsenäisyyspuolueen ja Edistyspuolueen hallitusta. Toukokuun 2007 vaaleissa agraarinen Edistyspuolue menetti viisi paikkaa ja Haarden toinen hallitus koottiin Itsenäisyyspuolueen ja sosiaalidemokraattisen Allianssin välille.\n\nHaarden kaudella Islannin taloustilanne romahti Yhdysvalloista lähteneen kansainvälisen finanssikriisin aikana. Valtio otti 29. syyskuuta 2008 haltuunsa 75 % maan kolmanneksi suurimman pankin Glitnirin osakkeista sille annettavaa 600 miljoonaa euroa vastaan. Maanantaina 7. lokakuuta Haarde piti televisiopuheen, jossa hän sanoi pelkäävänsä pankkikriisin kaatavan koko Islannin talouden ja maan ajautuvan vararikkoon.\n\nHaarde ilmoitti 26. tammikuuta 2009 hallituksensa kaatuneen. Hallitusta vastaan oli osoitettu mieltä jo kuukausia. Kansainvälinen talouskriisi ajoi Islannin talouden konkurssin partaalle lokakuussa, kun valtio joutui ottamaan haltuunsa kolme maan suurinta pankkia ja maan valuutan arvo romahti. Edellisenä päivänä kauppaministeri Björgvin G. Sigurðsson ja rahoitustarkastuksen johto erosivat katsottuaan menettäneensä kansan luottamuksen. Islannin hallituksesta tuli ensimmäinen talouskriisin kaatama Euroopan hallitus.\n\nVain muutamaa päivää ennen hallituksensa kaatumista Haardelta oli löydetty kurkusta pahanlaatuinen kasvain. Hän ilmoitti hakeutuvansa hoitoon Alankomaihin.\n\nSyyskuussa 2010 Islannin parlamentti äänesti Haarden asettamisesta valtakunnanoikeuteen hänen osuudestaan talouskriisiin, joka ajoi Islannin lähes vararikkoon.\n\nLähteet\n\nAiheesta muualla \n\nIslannin pääministerit\nIslannin ulkoministerit\nVuonna 1951 syntyneet\nElävät henkilöt"}
{"id": "817150", "url": "https://fi.wikipedia.org/wiki/Tampa%20Bay%20Mutiny", "title": "Tampa Bay Mutiny", "text": "Tampa Bay Mutiny oli Floridan Tampasta kotoisin ollut yhdysvaltalainen jalkapalloseura.\n\nMutiny pelasi Major League Soccerissa liigan esikoiskaudesta 1996 kauteen 2001, jonka jälkeen se ja toinen floridalaisseura Miami Fusion lopettivat toimintansa liigan päätöksellä. Mutinyn menestyksekkäin kausi oli 1996, jolloin se voitti MLS:n runkosarjan ja ylsi pudotuspeleissä välieriin. Seuran tunnetuimpia pelaajia oli kolumbialainen Carlos Valderrama, joka valittiin kaudella 1996 liigan arvokkaimmaksi pelaajaksi.\n\nMutinyn kotistadioneina toimivat Houlihan’s Stadium (1996–1998) ja Raymond James Stadium (1999–2001).\n\nLähteet \n\nTampan urheilu\nYhdysvaltalaiset jalkapalloseurat"}
{"id": "725752", "url": "https://fi.wikipedia.org/wiki/Appaloosa%20%28elokuva%29", "title": "Appaloosa (elokuva)", "text": "Appaloosa on vuonna 2008 ensi-iltansa saanut lännenelokuva. Elokuva perustuu Robert B. Parkerin samannimiseen romaaniin, ja sen on ohjannut elokuvassa päärooliakin näyttelevä Ed Harris, joka on myös Robert Knottin kanssa käsikirjoittanut elokuvan. Elokuvan pääosissa ovat Harrisin lisäksi Viggo Mortensen, Renée Zellweger ja Jeremy Irons.\n\nJuoni \n\nPienen Appaloosan kaupungin lähimailla asuva rikollinen Randall Bragg (Jeremy Irons) tappaa seriffin ja apulaisseriffin, jotka olivat tulleet pidättämään Braggin kahta apuria. Kaupungin asukkaat päättävät palkata sheriffi Virgil Colen (Ed Harris) ja hänen apulaisensa Everett Hitchin (Viggo Mortensen) suojelemaan kaupunkia Braggiltä ja hänen apureiltaan. Koko kaupungin päätäntävalta annetaan Colen ja Hitchin käsiin. He tekevät selväksi, että jokainen lakia rikkova Braggin apuri joutuu pidätetyksi tai ammutuksi. Kun Cole hoitelee välejään Braggin kanssa, kaupunkiin saapuu Allie French (Renée Zellweger), jonka kanssa Cole aloittaa suhteen.\n\nMyöhemmin yksi Braggin miehistä saapuu kaupunkiin ja kertoo Colelle ja Hitchille todistavansa, että Bragg tappoi seriffin. Oikeudenkäynnissä Bragg todetaan syylliseksi ja tuomitaan kuolemaan. Kun Bragg on matkalla teloitettavaksi, hänet pelastavat Ring ja Mackie Shelton (Lance Henriksen ja Adam Nelson), jotka ottavat myös Allien vangikseen. Cole ja Hitch löytävät Braggin, Allien, Ringin ja Mackien, ja lyhyen intiaanien kanssa käydyn taistelun jälkeen Bragg viedään lähimmän kaupungin seriffin luokse. Seriffi sattuu kuitenkin olemaan Ringin ja Mackien serkku Russel. He päästävät Braggin vapaaksi ja haastavat Colen ja Hitchin taisteluun. Cole ja Hitch haavoittuvat taistelussa, mutta onnistuvat tappamaan haastajat, vaikka Bragg onnistuukin pakenemaan. Cole, Hitch ja Allie palaavat takaisin Appaloosaan.\n\nJonkin ajan kuluttua presidentti Chester A. Arthur armahtaa Braggin, joka palaa takaisin Appaloosaan. Hän ostaa kaupungista hotellin ja mielistelee kaupungin asukkaita. Cole ja Hitch epäilevät Braggin tulojen olevan laittomia. Hitch saa myös selville, että Braggillä on suhde Allien kanssa. Koska Hitch ei pysty pidättämään Braggiä, hän haastaa Braggin kaksintaisteluun, jossa Hitch tappaa hänet. Hitch lähtee kaupungista toivoen, että Cole ja Allie voisivat elää onnellisena yhdessä.\n\nRooleissa\n\nLähteet\n\nAiheesta muualla \n \n\nYhdysvaltalaiset lännenelokuvat\nVuoden 2008 yhdysvaltalaiset elokuvat\nYhdysvaltalaiset romaaneihin perustuvat elokuvat"}
{"id": "1214059", "url": "https://fi.wikipedia.org/wiki/Jevgeni%20Krasilnikov", "title": "Jevgeni Krasilnikov", "text": "Jevgeni Vitаljevitš Krаsilnikov (, 7. huhtikuuta 1965 Kurgan, Venäjän SFNT – 8. maaliskuuta 2014) oli Neuvostoliittoa, Itsenäisten valtioiden yhteisöä ja Venäjää edustanut lentopalloilija, olympiamitalisti ja Euroopan mestari.\n\nKrasilnikov kuului Neuvostoliiton Soulin kesäolympialaisissa 1988 hopeaa saavuttaneeseen joukkueeseen ja IVY:n seitsemänneksi sijoittuneeseen olympiajoukkueeseen neljä vuotta myöhemmin Barcelonassa.\n\nOlympiahopean lisäksi Krasilnikov saavutti pelaajaurallaan kolme muuta aikuisten arvokisamitalia. Hän lopetti pelaajauransa vuonna 2008.\n\nKrasilnikov kuoli 8. maaliskuuta 2014, 48-vuotiaana.\n\nLähteet \n Yevgeny Krasilnikov Bio, Stats and Results  Olympics at Sports-Reference.com\n\nViitteet \n\nNeuvostoliittolaiset lentopalloilijat\nNeuvostoliittolaiset olympiamitalistit\nVenäläiset lentopalloilijat\nVuonna 1965 syntyneet\nVuonna 2014 kuolleet"}
{"id": "1625948", "url": "https://fi.wikipedia.org/wiki/Life%20Support", "title": "Life Support", "text": "Life Support on yhdysvaltalaisen laulajan Madison Beerin esikoisalbumi, joka julkaistiin 26. helmikuuta 2021.\n\nKappaleet\n\nLähteet\n\nAiheesta muualla \n Life Support Discogsissa \n\nVuoden 2021 esikoisalbumit"}
{"id": "672021", "url": "https://fi.wikipedia.org/wiki/V%C3%A4ster%C3%A5s%20IK", "title": "Västerås IK", "text": "Västerås IK (Västerås Ishockeyklubb) on ruotsalainen jääkiekkoseura Västeråsista. Joukkue pelaa Ruotsin toiseksi korkeimmalla sarjatasolla HockeyAllsvenskanissa. Västerås IK on pelannut 12 kautta Ruotsin pääsarjassa Elitserienissä vuodesta 1988 vuoteen 2000.\n\nHistoria  \nVästerås IK perustettiin vuonna 1913 ja jääkiekko aloitettiin seurassa vuonna 1939. Västeråsin jääkiekkojaosto oli toiminnassa vuoteen 2000 asti, jolloin seura lopetettiin ja vaihtoi nimekseen Västerås IK Ungdom, joka vaihdettiin myöhemmin vuonna 2005 nimelle VIK Västerås HK. Noustuaan vuoden jälkeen kolmanneksi korkeimmalta sarjatasolta Hockeyettanista takaisin Allsvenskaniin vuonna 2018 seura palasi vanhaan Västerås IK -nimeensä.\n\nJoukkue kaudella 2023–2024\n\nJoukkueenjohto \n Päävalmentaja: Karl Helmersson \n Apuvalmentaja: Örjan Lindmark \n Maalivahtivalmentaja: Patrik Sjöström \n Fysiikkavalmentaja: William Lindgren \n Huoltopäällikkö: Tobias Hansson \n Huoltopäällikkö: Mio Schilcher \n Puheenjohtaja: Pär Södergren \n Toimitusjohtaja: Niklas Johansson \n\nLähde: EliteProspects\n\nLähteet\n\nAiheesta muualla \n\nKotisivut\nVIK Support kannattajayhdistys\nGulsvart Ultras kannattajayhdistys\n\nVästeråsin kunta\nHockeyAllsvenskan-joukkueet"}
{"id": "1498273", "url": "https://fi.wikipedia.org/wiki/Adidas%20Superstar", "title": "Adidas Superstar", "text": "Superstar on Adidaksen valmistama kenkä, joka julkaistiin ensimmäisen kerran vuonna 1969. Kenkämalli oli alun perin matalavartinen versio Adidaksen koripallokenkämallista, mutta mallista tulikin merkittävä vaikuttaja nykyisen sneakerkulttuurin synnyssä.\n\nHistoria \nAdidas Superstar oli ensimmäinen matalavartinen koripalloon suunniteltu kenkä, jossa oli nahasta valmistettu päällinen ja kuminen kärki. NCAA:n ja NBA:n ammattilaiskoripalloilijat kiinnostuivat uudesta muotoilusta ja muutaminen vuosien tuotannon jälkeen kenkämalli oli käytössä yli 75%:lla NBA:n koripallopelaajista, joista yksi oli Kareem Abdul-Jabbar.   \n\nVuonna 1983 yhtye Run-DMC tuli tunnetuksi lavapukeutumisestaan, jonka yhtenä osana olivat Adidas Superstar -kengät, joista he olivat poistaneet nauhat ja vetäneet iltin kengän päälle.  Yhtyeen konserteissa kävi kymmeniä tuhansia katsojia, joka nosti Superstar-kengän myyntiä Yhdysvalloissa. Vuonna 1986 yhtye julkaisi kappaleen \"My Adidas\", joka kunnioitti Superstar-tenniskenkää.  Muutamia vuosia myöhemmin Adidas ja Run-DMC allekirjoittivat mainossopimuksen, joka oli ensimmäinen suuryrityksen ja artistin välinen yhteistyösopimus. Yhteistyön tuloksena syntyi myöhemmin myös Adidas Run-DMC -vaatemallisto.  \n\nSuperstar-kengästä tuli osa nuorisokulttuuria ja kenkää käytettiin yhä enemmän vapaa-ajan jalkineena, kuin urheilukenkänä. Superstar-kengistä tuli Converse Chuck Taylor All-Stars -kenkien tavoin katukenkiä, joita hip-hopin harrastajat käyttivät. 1980-luvun alussa breakdance-harrastajat lisäsivät kenkiinsä erittäin paksut nauhat, jotka tavallisesti olivat saman väriset, kuin kengän sivussa olleet kolme raitaa. \n\nNykyisin Superstars-kengät ovat osa Adidas Originals -mallistoa, joka on Adidaksen urheilulliseen katumuotiin keskittynyt tuotelinja.\n\n35. vuosipäivä \nVuonna 2005 Adidas juhli Superstarin 35. vuosipäivää valmistamalla malliston yhdessä musiikin, muodin ja taiteen merkittävien henkilöiden kanssa.  \n\nMallisto sisälsi 35 eri mallia, 5 eri sarjasta.\n\nLähteet\n\nAiheesta muualla \n\n2010-luvun muoti\n2000-luvun muoti\n1990-luvun muoti\nAdidaksen tavaramerkit\nKengät"}
{"id": "1308686", "url": "https://fi.wikipedia.org/wiki/Ni%C4%9Fden%20maakunta", "title": "Niğden maakunta", "text": "Niğden maakunta () on yksi Turkin 81 maakunnasta. Maakunnan väkiluvuksi arvioitiin 343 898 vuonna 2014.\n\nMaakunnan pääkaupunki on Niğde (127 980 as., 31.12.2014 arvio). Seuraavaksi suurin kaupunki on Bor (41 257 as.).\n\nPiirikunnat \n\nMaakunta on jaettu kuuteen piirikuntaan. \n\n Altunhisar\n Bor\n Çamardı\n\n Çiftlik\n Merkez\n Ulukışla\n\nLähteet\n\nAiheesta muualla"}
{"id": "1224762", "url": "https://fi.wikipedia.org/wiki/Sallan%20sohvalla", "title": "Sallan sohvalla", "text": "Sallan sohvalla – suomalaisen psykiatrian menestystarinoita on suomalainen lyhytelokuva vuodelta 1998. Teoksen on ohjannut, käsikirjoittanut ja tuottanut Anssi Mänttäri. Aiheena on näyttelijän käynti psykiatrin vastaanotolla.\n\nNäyttelijät\n\nSynopsis\nPsykiatri Salla Kohtavaara on palkannut pikkusiskonsa Hillan vastaanottoapulaisekseen. Alussa Salla ja Hilla käyvät keskustelua. Hetken päästä asiakkaaksi tulee kuuluisa näyttelijä Jukka-Pekka Palo, joka ensin miettii, onko sohvalla makaaminen psykiatrin vastaanotolla peräti naurettavaa. Hän alkaa kertoa näyttelijäntyönsä kipupisteistä. Näyttelijä vapautuu pikkuhiljaa ja alkaa siteerata tunnettuja näytöskappaleita sekä analysoida suomalaisen näyttämötaiteen tilaa ylipäätään. Kun näyttelijä pääsee vauhtiin, Salla ei juuri saa suunvuoroa. Teoksen loppuminuutit ovat Palon monologia. Aivan lopussa mies huutaa \"nainen\", mistä Salla säikähtää.\n\nHuomioita\nSallan sohvalla on julkaistu draamaelokuvan Kello DVD-laitoksen lisämateriaalina. Elokuvan alkukuvassa nähdään Tom Wentzel cameona. Rooliin ei kuulu vuorosanoja. Teoksessa on kolme näytelmäsitaattia Palon tulkitsemina: Aleksis Kiven Nummisuutarit sekä William Shakespearen Hamlet ja Richard III.\n\nLähteet\nLyhytelokuva Sallan sohvalla\n\nViitteet\n\nAiheesta muualla\nElokuvauutiset.fi \n\nSuomalaiset lyhytelokuvat\nVuoden 1998 suomalaiset elokuvat"}
{"id": "413669", "url": "https://fi.wikipedia.org/wiki/Kibologia", "title": "Kibologia", "text": "Kibologia on parodia uskonnosta, jonka pilkan kohteena on ennen kaikkea skientologia. \nKibologian perustivat James Parry ja hänen ystävänsä suunnilleen vuonna 1989. Se levisi ennen kaikkea internetin keskusteluryhmien (usenet) kautta.\n\nKatso myös \n Näkymätön vaaleanpunainen yksisarvinen\n Lentävä spagettihirviö - parodia luomiskertomuksesta\n\nLähteet\n\nAiheesta muualla \n http://www.kibo.com/\n\nUskontojen parodiat"}
{"id": "1027594", "url": "https://fi.wikipedia.org/wiki/Levi%E2%80%99s%20Stadium", "title": "Levi’s Stadium", "text": "Levi’s Stadium on stadion Santa Clarassa, Kalifornian osavaltiossa. Se on toiminut amerikkalaisen jalkapallon NFL-liigan San Francisco 49ersin kotiareenana vuodesta 2014 lähtien.\n\nAlun perin 49ersin suunnitelmissa oli vuonna 2006 rakentaa uusi stadion San Franciscon kaupunkiin, lähelle nykyistä kotikenttää Candlestick Parkia. Neuvottelut kaupungin kanssa stadionin sijainnista eivät kuitenkaan edenneet, saaden 49ersin kääntämään katseensa 50 kilometrin päähän Santa Claran kaupunkiin, jossa sijaitsi jo valmiiksi 49ersin harjoituskeskus sekä päämaja.\n\nLevi’s Stadium isännöi Superbowl 50 ottelun vuonna 2016.\n\nLähteet\n\nAiheesta muualla \n\nStadionprojektin kotisivut\n\nKalifornian jalkapallostadionit\nKalifornian amerikkalaisen jalkapallon stadionit\nSanta Claran piirikunnan rakennukset ja rakennelmat"}
{"id": "890835", "url": "https://fi.wikipedia.org/wiki/Lerikin%20piirikunta", "title": "Lerikin piirikunta", "text": "Lerikin piirikunta (, ) on paikallishallintoalue Azerbaidžanissa. Vuonna 1930 perustetun piirin pinta-ala on 1084 neliökilometriä. Asukkaita on 75 200 henkeä (vuonna 2010).\n\nLerikin piiri sijaitsee Azerbaidžanin tasavallan kaakkoisosassa. Se rajoittuu luoteessa Yardımlın, koillisessa Masallın, idässä Lənkəranin ja kaakossa Astaran piireihin sekä lounaassa Iraniin.\n\nPiirin keskus on Lerikin taajama. Kuntia on kaikkiaan 99 ja kyliä 161. Kaupunkiväestön osuus on 9,8 % (vuonna 2010). Vuoden 2009 väestönlaskennan mukaan piirin asukkaista 96,9 % on azereja ja 3,1 % tališeja.\n\nSeudun pääelinkeino on maatalous, joka on erikoistunut karjanhoitoon sekä viljan, vihannesten, perunan ja hedelmien viljelyyn. Lisäksi on pienimuotoista elintarviketeollisuutta.\n\nPaikallislehtenä ilmestyy Lerik.\n\nLähteet\n\nAiheesta muualla\n\n Lerikin piirin sivusto \n Azerbaidjan: Territorial and administrative units , ,"}
{"id": "1225145", "url": "https://fi.wikipedia.org/wiki/Reschensee", "title": "Reschensee", "text": "Reschensee () on tekojärvi Pohjois-Italiassa, Graun im Vinschgaun kunnassa, läntisessä Etelä-Tirolissa. Järvi on runsaat kuusi kilometriä pitkä ja leveimmältä kohdaltaan 1,4 kilometrin levyinen. Sen pinta-ala on suurimmillaan 6,8 neliökilometriä ja tilavuus 0,12 kuutiokilometriä. Järven laskujoki on Adige, jonka alkulähde (, ) on järven pohjoispäässä Reschensolassa.\n\nSolan eteläpuolella oli vuoteen 1950 saakka kolme järveä: Reschensee, Mittersee ja Haidersee, joista Mittersee yhdistyi Reschenseehen tekojärven rakentamisen myötä. Reschenseen veden noustua 22 metriä koko Graunin kylä ja suuri osa Reschenin kylästä jäi veden alle. Nykyisin vanhasta Graunista muistuttaa Reschenseestä pilkottava kirkontorni.\n\nLähteet \n \n\nEtelä-Tiroli\nItalian järvet\nTekojärvet\nAdigen vesistö"}
{"id": "292557", "url": "https://fi.wikipedia.org/wiki/Henrik%20I%20%28Kastilia%29", "title": "Henrik I (Kastilia)", "text": "Henrik I (1204 – 6. kesäkuuta 1217, Palencia, Kastilia, Espanja) oli Kastilian ja Leónin kuningas vuodesta 1214 vuoteen 1217 jolloin kuoli.\n\nElämänvaiheet \nHänen isänsä oli Alfonso VIII ja äitinsä Eleanor Englantilainen, joka oli Englannin kuninkaan Henrik II tytär. Hän nousi kuninkaaksi isänsä kuoltua vuonna 1214. \n\nNuori kuningas naitettiin seuraavana vuonna Portugalin Sancho I:n tyttärelle Mafaldalle, vaikka he olivat serkuksia ja heillä oli suuri ikäero. Avioliiton syyt olivat poliittisia, ja sillä sinetöitiin Portugalin ja Kastilian ja Leónin liitto taistelussa maureja vastaan, näillä oli tuolloin suuri osa Pyreneiden niemimaata hallussaan. Paavi Innocentius III julisti avioliiton pätemättömäksi verisukulaisuuden vuoksi vuonna 1216. \n\nHenrik I kuoli vuonna 1217 tapaturmaisesti hyvin nuorena Palencian maakunnassa, kun katolta putosii tiili hänen päälleen.\n\nKatso myös \nReconquista\n\nLähteet\n\nAiheesta muualla \nOur Family Tree: Henry I of Castile + Mafalda of Portugal\n\nKastilian kuninkaalliset\nVuonna 1204 syntyneet\nVuonna 1217 kuolleet"}
{"id": "135118", "url": "https://fi.wikipedia.org/wiki/Ham%20Lini", "title": "Ham Lini", "text": "Ham Lini (s. 8. joulukuuta 1951 Pentecost, Penama, Vanuatu) on vanuatulainen National United Partyn poliitikko. Hän toimi maansa pääministerinä vuosina 2004–2008. Edeltäjä oli Serge Vohor ja seuraaja Edward Natapei. Myös Linin veli, Walter Lini oli poliitikko. \n\nVanuatun pääministerit\nVuonna 1951 syntyneet\nElävät henkilöt"}
{"id": "1075309", "url": "https://fi.wikipedia.org/wiki/NHL-kausi%201964%E2%80%931965", "title": "NHL-kausi 1964–1965", "text": "NHL-kausi 1964–1965 oli National Hockey Leaguen historian 48. kausi. Sen aikana kuusi NHL-joukkuetta pelasi kukin 70 runkosarjaottelua. Stanley Cupin voitti Toe Blaken valmentama Montreal Canadiens, joka kukisti finaalisarjassa Chicago Black Hawksin otteluvoitoin 4–3. Kyseessä oli NHL:n olemassaolon aikana Canadiensin 12. ja seuran koko historian 13. Stanley Cup -mestaruus. \n\nKaudella 1964–1965 pudotuspelien arvokkaimmalle pelaajalla myönnettävä Conn Smythe Trophy jaettiin ensimmäisen kerran, ja sen sai Canadiensin keskushyökkääjä Jean Béliveau. Pudotuspeleissä Béliveau teki 13 ottelussa 8 maalia ja antoi 8 maalin johtanutta syöttöä. Kyseessä oli ensimmäinen kerta, kun hän toimi joukkueensa kapteenina sen saavuttaessa Stanley Cup -mestaruuden.\n\nRunkosarjan pistepörssin ja Art Ross Trophyn voitti Chicago Black Hawksin Stan Mikita. Hän keräsi 70 ottelussa yhteensä 87 tehopistettä, joista 28 oli maaleja ja 59 syöttöpisteitä. Hart Memorial Trophy puolestaan myönnettiin Mikitan tavoin Chicagoa edustaneelle Bobby Hullille. Pudotuspeleissä Hull sijoittui pistepörssin kärkipaikalle tehtyään 14 ottelussa 17 tehopistettä, joista 10 oli maaleja ja 7 maaliin johtaneita syöttöjä. Parhaan tulokkaan palkinnon Calder Memorial Trophyn sai Detroit Red Wings -maalivahti Roger Crozier.\n\nRunkosarja \n\nLyhenteiden selitys: O = pelatut ottelut, V = voitot, H = häviöt, T = tasapelit, Pist. = pisteet, + = tehdyt maalit, − = päästetyt maalit. Pudotuspeleihin päässeet joukkueet on lihavoitu.\n\nRunkosarjan pistepörssi \n\nLyhenteiden selitys: O = pelatut ottelut, M = maalit, S = syötöt, Pist. = pisteet, RM = rangaistusminuutit\n\nPudotuspelit\n\nPudotuspelien pistepörssi \nLyhenteiden selitys: O = pelatut ottelut, M = maalit, S = syötöt, Pist. = pisteet, RM = rangaistusminuutit\n\nNHL-palkinnot\n\nTähdistökentälliset\n\nKatso myös \nNHL:n varaustilaisuus 1964\n\nLähteet  \n\nVuoden 1964 jääkiekko\nVuoden 1965 jääkiekko\nNHL-kaudet"}
{"id": "580344", "url": "https://fi.wikipedia.org/wiki/Giacomo%20Quarenghi", "title": "Giacomo Quarenghi", "text": "Giacomo Antonio Domenico Quarenghi (20. tai 21. syyskuuta 1744 Bergamon lähellä Italiassa – 2. maaliskuuta (J: 18. helmikuuta) 1817 Pietari) oli italialaissyntyinen Venäjällä toiminut klassismin ajan arkkitehti. Quarenghi työskenteli Katariina II Suuren hallintokautena ja sen päätyttyä.\n\nGiacomo Quarenghi opiskeli aluksi Bergamossa ja vuodesta 1761 (tai 1763) lähtien Roomassa, jossa häntä opettivat Anton Raphael Mengs ja Stefano Pozzi. Vincenzo Brenna tutustutti Quarenghin arkkitehtuuriin. Vuonna 1779 paroni Friedrich Grimm järjesti Quarenghille kutsun Venäjälle Katariina II:n palvelukseen, jossa hän työskenteli vuodesta 1780 lähtien. Quarenghin suunnittelemista rakennuksista huomattavimpia ovat Pietarissa sijaitsevat Venäjän tiedeakatemian talo (1783–1785), Valtionpankki (1783–1790), Eremitaasin teatteri (1783–1787), Anitškovin palatsin kabinettirakennus (1803–1806), Ratsukaartin maneesi (1804–1807) ja Smolnan instituutti (1806–1808). Esikaupunkeihin hän suunnitteli muun muassa Puškinin Aleksanterin palatsin (1792–1800). Suomeen Quarenghi suunnitteli Anhalt-Bernburgin prinssin Viktor Amadeuksen hautamuistomerkin Viipuriin.\n\nQuarenghin töille on ominaista selkeys, tilaratkaisujen yksinkertaisuus sekä tasaisista seinistä erottuvien pylväikköjen ja veistosten luoma plastisuus. Quarenghi oli myös taitava käytännön rakentaja, joka valvoi tarkkaan suunnittelemiensa rakennusten valmistumista.\n\nArkkitehti haudattiin Volkovon hautausmaalle Pietariin, josta hänen jäännöksensä vuonna 1967 siirrettiin Aleksanteri Nevalaisen luostariin. Valtionpankin edessä on samana vuonna pystytetty muistomerkki.\n\nLähteet\n\nAiheesta muualla \n\n Giacomo Quarenghi Pietari-tietosanakirjassa \n\nItalialaiset arkkitehdit\nVenäläiset arkkitehdit\nUusklassinen arkkitehtuuri‎\nVuonna 1744 syntyneet\nVuonna 1817 kuolleet"}
{"id": "939805", "url": "https://fi.wikipedia.org/wiki/Edvard%20Linna", "title": "Edvard Linna", "text": "Edvard Ferdinand Linna (synt. Borg, 26. elokuuta 1886 Mikkeli – 30. joulukuuta 1974 Helsinki) oli suomalainen voimistelija ja olympiamitalisti. Hän edusti seuratasolla Ylioppilasvoimistelijoita.\n\nLinna voimisteli Suomen joukkueessa sen voittaessa joukkuevoimistelun olympiapronssia Lontoosta 1908.\n\nLähteet \n Edvard Linna Biography and Olympic Results  Sports Reference LLC. \n\nSuomalaiset voimistelijat\nSuomalaiset olympiamitalistit\nVuonna 1886 syntyneet\nVuonna 1974 kuolleet"}
{"id": "722004", "url": "https://fi.wikipedia.org/wiki/Pet%C3%A4j%C3%A4kosken%20ruukki", "title": "Petäjäkosken ruukki", "text": "Petäjäkosken ruukki toimi 1838–1880 Sotkamossa Laakajärven ja Suur-Petäisen välisellä kannaksella. Ruukin perustivat kajaanilaiset kruununvouti Johan K. Wichman, postimestari Carl Gosman ja kappalainen Adolf Forbus. Ruukki valmisti rautaa lähiseudun järvistä kerätystä järvimalmista. Ruukissa oli kaksipiippuinen harkkohytti, yksi kankivasara ja kaksi sulatusahjoa. Ruukin yhteydessä oli myös maatila.\n\nViipurilainen kauppaneuvos Paul Wahl osti 1859 talouvaikeuksissa olleen ruukin ja siitä tuli Pohjois-Savossa toimivan Jyrkkäkosken ruukin apuhytti. Syrjäinen sijainti ja kuljetusvaikeudet pakottivat lopulta Petäjäkosken ruukin lopettamaan toimintansa 1880 vaikka sen valmistama rauta olikin ollut hyvälaatuista.\n\nRuukin rakennukset ovat kaikki hävinneet vuonna 1856 rakennettua kellaria lukuun ottamatta. Jokirannassa on ruukin jäänteenä 9x9 metrin kokoinen kumpare joka sisältää harkkohytin pohjan sekä kuona- ja hiilikasoja.\n\nLähteet \n Tapio Karjalainen: Puutavarayhtiöiden maanhankinta ja -omistus pohjois-Suomessa vuosina 1885-1939, luku 3.1.1. Pohjois-Suomen ruukit maanomistajina.  Oulun yliopisto 2000\n Muinaisjäännösrekisteri: Petäjäkosken ruukki\n\nViitteet \n\nSotkamon rakennukset ja rakennelmat\nSuomen ruukit\nSuomen entiset rakennukset ja rakennelmat"}
{"id": "40949", "url": "https://fi.wikipedia.org/wiki/Talvikangas", "title": "Talvikangas", "text": "Talvikangas on uudehko kaupunginosa Oulussa. Valtatien 20 varrella sijaitsevan Talvikankaan eteläisen osan asuinalueen rakentaminen aloitettiin vuonna 2000. Alueen kadunnimistö on talviaiheinen kuten alueen nimikin. Talvikankaan kaupunginosa jakaantuu uudempaan Talvikankaaseen sekä vanhempaan 1970–1980-luvuilla rakennettuun Hönttämäkeen. Kaupunginosassa asuu  asukasta.\n\nTalvikangas syntyi vuonna 2004, kun Korvensuoraan kuuluneista Talvikankaan ja Hönttämäen osa-alueista muodostettiin oma kaupunginosa. Sitä ennen Oulun virallista kaupunginosajakoa oli muutettu edellisen kerran vuonna 1968.\n\nOsa-alueet\n\nTalvikangas\nPääosin uudempi varsinainen Talvikangas on lähiötyylistä omakotitalo- ja paritaloasumista suosivaa aluetta. Niin sanottu Talvikangas I rakennettiin suurilta osin entisten Wärtön peltojen päälle. Paikkakuntalaiset kutsuivat aluetta \"Värtön aavaksi\", koska se oli puuton ja avara alue Kuusamontien molemmin puolin. Alue kuului myös laajaan Makkarasuon alueeseen, joka on tunnettu vetisyydestä (vrt. Huonesuo). Vuosien kuivatuksella alue saatiin rakentamiskuntoon. Maapohja on kuitenkin vanhaa merenpohjaa, joka on savista ja siksi erittäin herkkää routimaan talvisin. Alueella on myös muutamia pieniä kerrostaloja. Suurin osa rakennuksista on valmistaloja. Talvikangas laajennee tulevaisuudessa voimakkaasti itään kohti Hiukkavaaraa.\n\nHönttämäki\nHönttämäki sijaitsee varsinaisen Talvikankaan pohjoispuolella mäen päällä, ja on nykyisin Talvikankaan osa-alue. Hönttämäen alue on rakennettu pääasiassa 1970–80-luvuilla, ja rakennuskanta on pääasiassa omakoti- ja rivitaloja. Hönttämäki on tiettävästi saanut nimensä Hönttämäessä erakkona eläneen \"Hönttä-Jussin\" mukaan. Hönttä-Jussi ja hänen asumuksensa sijaitsivat nykyisen parkkipaikan kohdalla. Asumus tuhoutui tulipalossa vuonna 1916.\n\nPalvelut\nKaupunginosassa on kaksi päivittäistavarakauppaa, sekä liikerakennus, josta löytyy mm. liikuntakeskus, kampaamo, koirakeskus-koirakylpylä ja pizzeria.  \n\nTalvikankaalla on kaksi kaupungin ja kaksi yksityistä päiväkotia. Kouluja on kaksi, joista toinen sijaitsee Hönttämäessä ja toinen Talvikankaalla. Talvikankaan koulussa voi käydä ensimmäisen ja toisen luokan. Talvikankaalle avattiin vuonna 2017 yhtenäiskoulu, jossa koululuokkia on kolmannesta yhdeksänteen luokkaan asti.\n\nUrheilu \nHönttämäellä toimii vuonna 1990 perustettu Hönttämäen Palloseura HÖPS ry. Yhdistyksen tarkoituksena on ylläpitää ja kohottaa yhdistyksen jäsenten fyysistä kuntoa ja terveyttä sekä ylläpitää kiinnostusta muun muassa jalkapalloon, kaukalopalloon ja salibandyyn. Seura on avoinna uusille jäsenille, mutta junioritoimintaa sillä ei ole.\n\nLiikenne \nKaupunginosa rajoittuu lännessä valtatiehen 20.\n\nKuusamontietä pitkin ajavat paikallisliikenteen linjat 35 ja 36. Talvikankaalta pääsee Parkkisenkankaantietä pitkin Oulun keskustaan linjoilla 9 ja 10.\n\nLähteet\n\nAiheesta muualla \n\nOulun kaupunginosat"}
{"id": "1359652", "url": "https://fi.wikipedia.org/wiki/Soini%20%28Kalevanpoika%29", "title": "Soini (Kalevanpoika)", "text": "Soini on suomalaisessa mytologiassa yksi Kalevan 12 pojasta. Soinin lisänimi oli Kalkki. Kristfried Ganander kertoo Mythologia Fennicassa Soinin olleen veijari syntymästään lähtien. Soini myytiin Karjalaan Köyrötyinen -nimiselle sepälle joka laittoi Soinin töihin. Vanhoissa runoissa kerrotaan Soinin lapsenpiikana ollessaan tappaneen lapsen, paimenena ollessaan kutsuneensa karhut ja sudet syömään karjalauman ja lopulta yllytäneen karhun repimään emäntänsä reiden kostoksi tämän leipomasta leivästä jonka sisään tämä oli pannut kiven.\n\nLähteet \n\nSuomalainen mytologia"}
{"id": "462656", "url": "https://fi.wikipedia.org/wiki/George%20Reeves", "title": "George Reeves", "text": "George Reeves (oik. George Keefer Brewer; 5. tammikuuta 1914 Woolstock – 16. kesäkuuta 1959 Los Angeles) oli yhdysvaltalainen näyttelijä, joka tunnetaan parhaiten roolistaan Teräsmiehenä 1950-luvun suositussa televisiosarjassa Adventures of Superman sekä epäselvästä kuolemastaan 45 vuoden ikäisenä.\n\nReevesin alkuperäinen sukunimi oli Brewer, mutta isäpuoli adoptoi hänet ja hän sai tältä nimen Bessolo. Nimen Reeves hän otti taiteilijanimeksi aloittaessaan näyttelijänuraa.\n\nNäyttelijänura \n\nReevesin ensimmäinen Teräsmies-rooli oli elokuvassa Superman and the Mole Men, joka oli samalla televisiosarjan pilottijakso. Sen valmistuttua aloitettiin heti jaksojen kuvaaminen, ja kun ne esitettiin kaudella 1952–1953, hänestä tuli kansallinen kuuluisuus.\n\nKuolema \nLos Angelesin poliisin raportin mukaan George Reeves kuoli 16. kesäkuuta 1959 noin kello 1.30–2.00 saatuaan luodin päähänsä asuntonsa yläkerrassa makuuhuoneessa Benedict Canyonin asuinalueella. Hän oli 45-vuotias.\n\nKoska hälytys tehtiin vasta 45 minuuttia kuoleman jälkeen, poliisi saapui tunnin päästä, ja tämä on yksi kuolemantapauksen ristiriitaisuuksista. Talossa olivat tuolloin paikalla Leonore Lemmon, William Bliss, Robert Condon, Carol Van Ronkel ja Rip Van Ronkel.\n\nSilminnäkijöiden mukaan Reeves ja Lemmon olivat aikaisemmin päivällä olleet syömässä ravintolassa ja riidelleet. Illalla Reeves meni aikaisin nukkumaan, mutta tuli myöhemmin valittamaan melusta ja jäi hetkeksi vieraiden luo juomaan. Myöhemmin hän lähti vihaisena nukkumaan. Sen jälkeen vieraat kuulivat yhden aseenlaukauksen, jolloin William Bliss juoksi hänen huoneeseensa ja löysi Reevesin makaamassa kuolleena sängyssään alasti, selällään, jalat maassa, 9 mm:n Luger-pistooli maassa jalkojensa välissä.\n\nReevesin elämästä valmistui vuonna 2006 näytelmäelokuva Hollywoodland, jossa häntä esitti Ben Affleck.\n\nLähteet\n\nYhdysvaltalaiset televisionäyttelijät\nHollywood Walk of Fame\nItsemurhan tehneet\nYhdysvaltalaiset elokuvanäyttelijät\nVuonna 1914 syntyneet\nVuonna 1959 kuolleet"}
{"id": "1327109", "url": "https://fi.wikipedia.org/wiki/Dorothy%20Coburn", "title": "Dorothy Coburn", "text": "Dorothy Coburn () oli yhdysvaltalainen näyttelijätär, joka muistetaan parhaiten muutamista rooleistaan varhaisissa Ohukainen ja Paksukainen -elokuvissa.\n\nDorothy Coburn oli Dorothy Grangerin tavoin viehättävä nuori näyttelijätär, joka sopi rooleissaan täydelliseksi vastapainoksi kaksikolle. Hän ehti 10-vuotisen elokuvauransa aikana esiintymään muun muassa kaksikon filmeissä The Battle of the Century (1927), Loppusilaus (1928) sekä Keitosta pähkinöihin (1928). Coburn nähtiin myös muissa rooleissa, kuitenkin etupäässä Hal Roachin komedioissa. Coburn oli yhdessä Mae Buschin ja Anita Garvinin kanssa tunnetuimpia naisnäyttelijöitä Laurelin ja Hardyn elokuvissa.\n\nYksityiselämä \n\nCoburn oli naimisissa kaksi kertaa, ja menehtyi keuhkoahtaumatautiin vuonna 1978.\n\nValikoitu filmografia \n\nVuonna 1905 syntyneet\nVuonna 1978 kuolleet\nYhdysvaltalaiset näyttelijät"}
{"id": "1674345", "url": "https://fi.wikipedia.org/wiki/Anne%20Heusala", "title": "Anne Heusala", "text": "Anne Heusala (s. 1968 Kangasala) on Mänttä-Vilppulan kaupunginjohtaja. Heusala aloitti kaupunginjohtajana kesäkuussa 2021. Sitä ennen hän toimi Kuhmoisten kunnanjohtajana vuosina 2007–2021. Koulutukseltaan Heusala on hallintotieteiden maisteri.\n\nLähteet\n\nMänttä-Vilppulan kaupunginjohtajat\nKuhmoisten kunnanjohtajat\nVuonna 1968 syntyneet\nElävät henkilöt"}
{"id": "1044500", "url": "https://fi.wikipedia.org/wiki/Bah%E2%80%99mat%C5%A1", "title": "Bah’matš", "text": "Bah’matš () on kaupunki Ukrainan pohjoisosissa Tšernihivin alueella linnuntietä noin 180 kilometriä Kiovasta itäkoilliseen. Kaupungin väkiluku oli 17 192 (2021 alussa; 20 332 as., VL2001).\n\nHistoriaa\nBah’matš mainitaan kirjallisissa lähteissä ensi kerran vuonna 1781. Paikkakunta kasvoi 1860- ja 1870-luvuilla merkittävästi tsaarinajan rautateiden rakennustyöläisten asuinpaikkana. Tammikuussa 1919 paikkakunnalla käytiin taisteluja bolsevikkien ja Ukrainan kansantasavallan joukkojen välillä. \n\nKaupungissa on kemian teollisuuden laitevalmistusta ja elintarviketeollisuutta.\n\nKaupunki toimi aiemmin noin 47 000 asukkaan Bah’matšin piirin hallintokeskuksena.  Heinäkuusta 2020 lähtien se on ollut osa Nižynin piiriä.\n\nLiikenneyhteydet\nPaikkakunta on tärkeä Ukrainan päärautatieverkon risteyspaikkakunta, jonka kautta kulkee päärata Kiovasta niin Moskovaan kuin Valko-Venäjän Gomeliinkin, josta kautta voi jatkaa esimerkiksi Minskiin tai Pietariin. Bah’matšin matkustaja-asema on päärautatieasema, jonka lisäksi kaupungissa on Gomelin asema ja Kiovan asema. Maantieyhteyksistä merkittävimpiin kuuluu Kiovan suunnalta saapuva valtatie M02 (eurooppatie E101), joka kulkee piirin läpi koilliseen 14 kilometriä kaupungin pohjoispuolella.\n\nLähteet\n\nAiheesta muualla\n\n Bah’matšin piirihallinnon viralliset sivut  (bhrr.gov.ua)\n Perustietoja Bah’matšin piiristä Tšernihivin alueen sivustolla  (chernihiv-oblrada.gov.ua)\n Neuvostoaikainen topografiakartta alueesta \n Tšernihivin alueen pohjoisosat kattava 1:200 000 karttalehti 2006 (jpg)  \n\nTšernihivin alueen kaupungit"}
{"id": "1138234", "url": "https://fi.wikipedia.org/wiki/Servile%20Insurrection", "title": "Servile Insurrection", "text": "\nServile Insurrection on yhdysvaltalaisen brutaalin death metal -yhtyeen Severed Saviorin toinen studioalbumi. Se julkaistiin vuonna 2008 levymerkillä Willowtip Records.\n\nKappaleet\n\nKokoonpano \n Anthony Trapani – laulu\n Troy Fullerton – rummut\n Murray Fitzpatrick – basso\n Mike Gilbert – kitara, tuottaja, äänittäjä (kitara ja basso), miksaaja\n\nTuotanto \n Zack Ohren – äänittäjä (rummut ja laulu), miksaaja, masteroija, tuottaja\n Murray Fitzpatrick – design\n Alex Eckman-Lawn – layout\n Pär Olofsson – kansikuva\n Jon Zig – logo\n\nArvostelut \n Global Domination: 8/10 \n Blabbermouth: 7/10 \n Imperiumi: 6/10\n\nLähteet\n\nAiheesta muualla \n \n Servile Insurrection discogs.com -sivustolla\n\nVuoden 2008 albumit\nSevered Saviorin albumit"}
{"id": "1281761", "url": "https://fi.wikipedia.org/wiki/Corander", "title": "Corander", "text": "Corander on muun muassa seuraavien henkilöiden sukunimi:\n\n Axel Gabriel Corander (1827–1877), suomalainen opettaja, toimittaja ja kirjailija\n Claes Fredrik Corander (1822–1872), suomalainen toimittaja ja kirjailija\n H. K. Corander (1814–1878), suomalainen kirkkoherra, opettaja, sanomalehtimies ja suomen kielen tutkija"}
{"id": "141358", "url": "https://fi.wikipedia.org/wiki/Abstrakti%20taide", "title": "Abstrakti taide", "text": "Abstrakti taide (myös ei-esittävä tai nonfiguratiivinen tai non-objektiivinen taide) tarkoittaa taidetta, joka ei pyri esittämään mitään luonnollisen maailman kohteita. Abstrakti taide on todellisuutta jäljittelemätöntä taidetta. Aikaisemmin, 1900-luvun alussa nimitys kattoi myös kubismin, surrealismin ja muut sellaiset taidesuunnat, jotka ottivat aiheensa luonnosta mutta eivät enää pyrkineet yhdennäköisyyteen sen kanssa.\n\nAbstraktin taiteen vastakohtana pidetään tavallisesti figuratiivista, esittävää tai naturalistista taidetta.\n\nAbstrakti taide voi kehittyä taiteilijan tuotannossa abstrahoimalla, joka tarkoittaa todellisuuden pelkistämistä, yleistämistä tai käsitteellistämistä niin, että kuvattavasta aiheesta tulee lopulta abstrakti. Esimerkiksi Piet Mondrianin taide kehittyi abstraktiksi näin.\n\nMaalaustaiteessa voidaan karkeasti erottaa geometrinen abstraktio, joka perustuu suorien ja käyrien viivojen rajoittamiin värikenttiin sekä maalauksellinen abstrakti maalaus, jota edustaa muun muassa abstrakti ekspressionismi.\n\nHistoria \n\nWassily Kandinskya ja Kazimir Malevitšia pidetään yleisesti ensimmäisinä modernia abstraktia maalaustaidetta näyttelyihin tuoneina taiteilijoina. Myös ruotsalainen taidemaalari Hilma af Klint (1862–1944) teki jo varhain henkistynyttä abstraktia taidetta. Abstrakti kuvanveisto syntyi samanaikaisesti abstraktin maalaustaiteen kanssa.\n\nAbstraktin taiteen harjoittajat eivät usein itse jyrkästi erottaneet esittävää ja ei-esittävää taidetta. Monet abstraktin taiteen tekijät, kuten Kazimir Malevitš, saattoivat palata takaisin tekemään myös esittäviä teoksia.\n\nAbstraktia taidetta kehitettiin pitkälle Venäjällä 1900-luvun alussa. Ajatukset abstraktista taiteesta levisivät Venäjältä Eurooppaan 1920-luvulla. Sitä kehitettiin muun muassa Bauhausin piirissä, jossa toimivat Paul Klee ja myöhemmin Yhdysvaltoihin muuttanut Josef Albers. Münchenissä taidekoulunsa 1932 lopettanut Hans Hofmann oli myös keskeinen vaikuttaja Yhdysvalloissa, jonka opit vaikuttivat muun muassa Clement Greenbergin ajatuksiin.\n\nAbstrakti taide, kuten muutkin modernismin suuntaukset, kiellettiin niin kansallissosialistisessa Saksassa kuin Neuvostoliitossa. Natsien mielestä abstrakti taide oli ”rappiotaidetta”. Neuvostoliitossa valtion tarkastajien oli vaikea luokitella abstraktia taidetta mihinkään olemassa olevaan kategoriaan, joten taiteen tunnistamisen helpottamiseksi kehitettiin yksiselitteinen sosialistisen realismin kaanon.\n\nVuonna 1936 perustettiin Yhdysvaltain abstraktien taiteilijoiden yhdistys, American Abstract Artists (AAA), joka pyrki edistämään abstraktin taiteen asemaa ja laajentamaan sen ajatuksia ja ymmärtämistä.\n\nSuomessa \nSuomessa abstraktia taidetta on esitetty 1900-luvun alusta asti. Se tuli laajemman yleisön tietoisuuteen 1950-luvulla muun muassa Birger Carlstedtin konkretismin ansiosta. Abstrakti taide eli voimakkaasti Suomessa myös 1960-luvun alussa informalismin vaikutteiden alaisena, sekä kukoisti 1970-luvun konstruktivismin piirissä. Vaikka esittävästä taiteesta on tullut nykytaiteen valtaväylä, abstrakti taide on säilynyt osana eri taidesuuntia.\n\nAbstraktin taiteen kehittäjiä\n\nAbstraktia taidetta\n\nKatso myös\n Figuratiivinen taide\n\nLähteet\n\nAiheesta muualla\n\n Mikhail Simkin, An artist or an ape? (Taiteilija vai apina?), Reverent Entertainment \n\nTaidesuuntaukset\nVenäjän ja Neuvostoliiton avantgarde\nSeulonnan keskeiset artikkelit"}
{"id": "326902", "url": "https://fi.wikipedia.org/wiki/Sidoarjon%20mutapurkaus", "title": "Sidoarjon mutapurkaus", "text": "Sidoarjon mutapurkaus, joka tunnetaan myös paikallisella nimellä Lusi (Lumpur Sidoarjo), on 28.5.2006 alkanut ja edelleen jatkuva kaasu- ja mutapurkaus Porongissa itäisellä Jaavalla. Yritykset pysäyttää purkaus eivät ole onnistuneet. Vulkaanisen ja geologisen toiminnan seurauksena maankuoreen kertynyt vesi ja muta oli kuumentunut ja korkeassa paineessa, kun öljyn- ja kaasunetsinnässä käytettävä pora osui siihen. Ylipaine maan sisällä aiheutti murtumia maankuoressa, ja muta alkoi purkautua porauspaikan lähellä.\n\nVastaava tapaus on sattunut aiemmin Bruneissa vuonna 1979. Siellä purkaus kesti liki 30 vuotta. Kuumaa mutaa syökseviä lähteitä on muualla maailmassa muun muassa Mustanmeren ympäristössä.\n\nHelmikuuhun 2007 mennessä purkautunut muta oli peittänyt 360 hehtaaria, neljä kylää ja 25 yritystä, ja 11 000 ihmistä oli joutunut muuttamaan pois purkauksen tieltä. Osa mudasta on ohjattu kulkemaan läheiseen jokeen ja sitä kautta mereen.\n\nMaaliskuuhun 2008 mennessä muta oli edennyt 3,2 km päähän Sidoarjon kaupungista, ja purkausnopeudeksi arvioitiin edelleen 50 000 kuutiometriä päivässä. Tähän mennessä 10 277 perhettä on kärsinyt vahinkoja purkauksen johdosta.\n\nLähteet\n\nAiheesta muualla \nPortal of Lapindo's Victims \n\nOnnettomuudet Jaavassa\nYmpäristökatastrofit\nVuoden 2006 onnettomuudet"}
{"id": "423959", "url": "https://fi.wikipedia.org/wiki/Karl-Marx-Allee", "title": "Karl-Marx-Allee", "text": "Karl-Marx-Allee on katu Berliinissä, Saksan pääkaupungissa, Mitten ja Friedrichshainin kaupunginosissa. Katu on nimetty filosofi Karl Marxin mukaan, ja sitä reunustaa huomattava rivistö sosialistista klassismia edustavia rakennuksia. Karl-Marx-Allee alkaa Alexanderplatzilta ja jatkuu Strausberger Platzin kautta Frankfurter Torille, jossa se muuttuu Frankfurter Alleeksi. Katu on osa Bundesstraße 1:stä ja Bundesstraße 5:tä ja sen alla kulkee Berliinin metron linja U5. \n\nKadun alkuperäinen nimi oli Große Frankfurter Straße ja se oli Berliinistä Frankfurt an der Oderiin johtaneen päätien alku.  Alexanderplatzilta itään lähtenyt katu kulki läpi Friedrichshainin työläiskaupunginosan, ja sitä reunustivat ennen toista maailmansotaa tiheästi rakennetut vuokrakasarmit. Kadun alkuperäinen rakennuskanta tuhoutui kuitenkin maan tasalle toisen maailmansodan pommituksissa. Berliinin jaossa Große Frankfurter Straße jäi Itä-Berliinin puolelle, ja 21. joulukuuta vuonna 1949 DDR:n sosialistinen hallinto antoi sille uuden nimen Stalinallee Josif Stalinin 70-vuotispäivän kunniaksi. Itä-Berliinin jälleenrakennusohjelmassa Stalinallee valittiin arvokkaimmaksi kohteeksi ja siitä ryhdyttiin rakentamaan uuden sosialistisen Itä-Saksan paraatikatua. \n\nStalinalleen ensimmäinen vaihe Strausberger Platzilta Frankfurter Torille rakennettiin 1950-luvun aikana. Sen suunnittelusta vastasivat arkkitehdit Hermann Henselmann, Egon Hartmann, Hans Hopp, Richard Paulick, Karl Souradny ja Kurt Leucht. Tätä katuosuutta reunustavat rakennukset edustavat sosialistista klassismia, tyyliä joka oli noussut kukoistukseen Stalinin Neuvostoliitossa. Kadun varteen nousseet valtavat kerrostalot varattiin asunnoiksi ansioituneille työläisille ja vallankumouksellisen älymystön jäsenille. Kadun monumentaalisena päätepisteenä ovat Frankfurter Torin kaksi kupolitornia, jotka ovat jäljitelmiä Karl von Gontardin 1700-luvulla suunnittelemista Gendarmenmarktin kirkontorneista. Stalinallee oli 1950-luvulla Itä-Saksan merkittävin rakennusprojekti ja siihen uhrattiin valtavasti aikaa ja voimavaroja. 16. kesäkuuta 1953 Stalinalleen rakennustyömaalla kuitenkin puhkesi lakko, joka laajeni kuuluisaksi Itä-Saksan kansannousuksi ja jonka hallitus joutui kukistamaan asevoimin ja Neuvostoliiton tuella.\n\nVuonna 1956 Neuvostoliiton johtaja Nikita Hruštšov tuomitsi Stalinin ja tämän terrorin, mistä alkoi destalinisaation kausi Itä-Euroopassa. Stalinallee sai 13. marraskuuta 1961 uuden nimen Karl-Marx-Allee kommunismin isän Karl Marxin mukaan. Kadun varrelta myös poistettiin Stalinin patsas. 1960-luvun aikana rakennettiin Karl-Marx-Alleen toinen puolisko Alexanderplatzilta Strausberger Platzille. Tällä välin arkkitehtuurissa oli kuitenkin tapahtunut muutos: DDR:ssä oli luovuttu 1950-luvun sosialistisesta klassismista ja siirrytty voimallisesti elementtirakentamiseen. Karl-Marx-Alleen alkupäätä reunustavatkin modernistiset elementtitalot.\n\nLähteet \n\nBerliinin kadut"}
{"id": "127426", "url": "https://fi.wikipedia.org/wiki/Onnellinen%20mies", "title": "Onnellinen mies", "text": "Onnellinen mies on Arto Paasilinnan satiirinen romaani vuodelta 1976. Teoksesta on tehty myös Hannu Kahakorven ohjaama samanniminen televisioelokuva vuonna 1979.\n\nJuoni \n\nKuusmäen pitäjään aletaan rakentaa uutta betonisiltaa vanhan lahonneen puisen sillan viereen Tappojoen yli. Työmaan johtajaksi tulee Helsingistä TVL:n siltainsinööri Akseli Jaatinen. \n\nVanhoillinen ja sisäänpäinlämpiävä kunnanjohto ei kuitenkaan pidä Jaatisen johtamistyylistä, koska hän on reilu alaisiaan kohtaan ja viettää aikaansa heidän kanssa. Kunnanjohtaja Jäminki sekä kunnan rakennustarkastaja Kainulainen kutsuvat työmiesten luottamusmiehen Manssilan puheilleen ja yrittävät suostutella häntä järjestämään lakon Jaatista vastaan työmaalla, jotta Jaatisen tilalle saataisiin joku muu johtamaan työmaata. Manssila suuttuu tästä, koska Jaatinen on ollut hänen mielestään paras työnjohtaja ikinä. Manssila pidätetään hänen lyötyään Kainulaista.\n\nJaatisen mennessä selvittämään asiaa, hän rakastuu kohtaamaansa kunnanvaltuuston sihteeriin Irene Koposeen. Juhannus pahentaa Jaatisen ja kunnanjohdon kaunaa entisestään Jaatisen vietettyä juhannusyö Koposen kanssa. Jaatinen yritetään saada vangituksi tekaistuin syyttein, mutta hän onnistuu karkaamaan. Jaatinen saa kumottua kaikki syytteet kiristämällä kunnan nimismiestä, joka oli hakannut silmän puhki yhdeltä kiinniotetulta. Kunnanjohto onnistuu lopulta junailemaan Jaatiselle potkut TVL:lta tämän pitäessä uudelle sillalle alkoholinhuuruiset harjannostajaiset. \n\nSillan valmistuttua Jaatinen haluaa maksaa kunnanjohdolle takaisin ja selvittää kunnan tulevat rakennushankkeet. Jaatinen osallistuu kunnan julistamaan tarjouskilpailuun viemäröintiurakasta kahdella eri tarjouksella, omallaan ja vastaperustamallaan toiminimellään jätetyllä. Jaatisen toiminimellä ”Pohjolan betoni ja rapa” jätetty tarjous voittaa kilpailun, jonka johdosta Kainulainen eroaa tehtävästään ja lähtee kylästä. \n\nJaatinen riitautuu kyläkoulun rehtori Rummukaisen kanssa, kun Jaatinen ajautuu viettämään erään kesäyön hänen vaimonsa Leean kanssa, joka tulee raskaaksi.\n\nJaatisen rakentaessa suojahallia työkoneille vanhan lentokentän paikalle, osoittautuu maapohjan hiekka ensiluokkaiseksi. Jaatinen perustaa miehineen betonitehtaan.\n\nVappuna Leea synnyttää kaksoistytöt ja muuttaa Jaatisen luokse. Rummukainen yrittää suostutella vaimoaan takaisin luokseen, koska muuten kunnanjohto antaa hänelle potkut. Leea haluaa naimisiin Jaatisen kanssa lasten takia, mutta Jaatinen ei suostu, koska haluaa naimisiin kunnansihteeri Koposen kanssa. Rummukainen erotetaan rehtorin virastaan ja hänkin muuttaa pois Kuusmäestä.\n\nBetonitehdas aloittaa toimintansa, mutta kohtaa ongelmia tuotteiden autokuljetusten vuoksi. Jaatinen rakentaa itse rahtimaksuja vastaan rautatien tehtaalle.\n\nKunnallisvaaleissa Jaatinen asettuu ehdolle ja masinoi Jämingin pois hallituksesta. Jäminki suuttuu tästä ja ostaa itselleen maa-alueet, joilla rautatie betonitehtaalle on. Jäminki ostaa myös pankkilainalla rantatontteja, joille hän aikoo rakennuttaa kesämökkejä. Jaatinen puolestaan kaavoittaa rantatontit virkistysalueiksi, jolloin Jäminki ei saa rakennuslupia. Jäminki joutuu lopulta velkakierteeseen ja ulosottoon. \n\nArto Paasilinnan teokset\nVuoden 1976 kirjat"}
{"id": "1005404", "url": "https://fi.wikipedia.org/wiki/Renato%20Petronio", "title": "Renato Petronio", "text": "Renato Petronio (5. helmikuuta 1891 Piran – 9. huhtikuuta 1976 Portogruaro) oli italialainen soutaja. Hän oli mukana voittamassa kultaa perämiehellisessä nelikossa vuoden 1928 kesäolympialaisissa Amsterdamissa. Hän osallistui myös vuoden 1936 kesäolympialaisiin Berliinissä.\n\nLähteet \n\nItalialaiset soutajat\nItalialaiset olympiavoittajat\nVuonna 1891 syntyneet\nVuonna 1976 kuolleet"}
{"id": "351949", "url": "https://fi.wikipedia.org/wiki/Hal%20Holbrook", "title": "Hal Holbrook", "text": "Harold Rowe ”Hal” Holbrook, Jr. (17. helmikuuta 1925 – 23. tammikuuta 2021) oli yhdysvaltalainen näyttelijä. \n\nHolbrook syntyi Ohion Clevelandissa Harold Rowe Halbrookille ja Aileen Davenportille. Hän varttui pääasiassa South Weymouthissa, Massachusettsissa ja valmistui Culver Academiesista ja Denisonin yliopistosta. \n\nHolbrookilla oli roolit muiden muassa elokuvissa Magnum .44 (1973), Capricorn yksi (1978), Wall Street – rahan ja vallan katu (1987) ja Creepshow – yöjuttu (1982). Hän oli vuonna 2006 vierailevana tähtenä sarjassa Sopranos. \n\nHolbrook sai uransa aikana neljä Emmy-palkintoa. Hän oli vuodesta 1984 naimisissa Dixie Carterin kanssa, joka kuoli vuonna 2010. Hänen kaksi aiempaa avioliittoaan päättyivät eroon. Hänellä on avioliitoistaan kolme lasta.\n\nFilmografia \nRyhmä (1966)\nKadun hurjat (1968)\nTappajakoirat (1972)\nLokki Joonatan (1973) (ääni)\nMagnum .44 (1973)\nPresidentin miehet (1976)\nMidwayn taistelu (1976)\nMuistojeni Julia (1977)\nJoki ilman paluuta (1977)\nCapricorn yksi (1978)\nHeräävä maa (1978) (TV)\nUsva (1979)\nSotavanki (1979) (TV)\nMurha luonnollisista syistä  (1979) (TV)\nThe Legend of the Golden Gun (1979) (TV)\nTappajien verkossa (1980)\nThe Killing of Randy Webster (1981) (TV)\nCreepshow – yöjuttu (1982)\nPäiväsi ovat luetut (1983)\nGirls Night Out (1983)\nJaettu maa (1985–86) (TV)\nWall Street – rahan ja vallan katu (1987)\nPahuuden voimat (1988)\nFletch – hän elää (1989)\nPallo hukassa (1990–1994) (televisiosarja)\nFirma (1993)\nInnocent Victims (1996)\nEye of God (1997)\nShow-Katit (1997) (ääni)\nHerkules (1997) (ääni)\nPahan vanki (1998)\nWalking to the Waterline (1998)\nPoikamies pulassa (1999)\nKadotettu rakkaus (2000)\nKunnian puolesta (2000)\nThe Majestic  (2001)\nWest Wing (2001, 2002)\nThe Seventh Day (2002)\nCountry Music: The Spirit of America (2003, Imax)\nShade (2003)\nSopranos (2006)\nNCIS Rikostutkijat (2006)\nErämaan armoille (2007)\nTeho-osasto (2008)\nThat Evening Sun (2009)\nSons of Anarchy (2010)\nEvent (2010)\nVettä elefanteille (2011)\nTower Heist (2011)\n\nLähteet \n\nYhdysvaltalaiset näyttelijät\nYhdysvaltalaiset elokuvanäyttelijät\nYhdysvaltalaiset televisionäyttelijät\nPrimetime Emmy -palkinnon saajat\nTony-palkinnon saajat\nVuonna 1925 syntyneet\nVuonna 2021 kuolleet"}
{"id": "405121", "url": "https://fi.wikipedia.org/wiki/Ulosottomies", "title": "Ulosottomies", "text": "Ulosottomies on virkamies, jonka tehtävänä on panna täytäntöön tuomioistuinten ratkaisut ja periä julkiset saatavat, joiden suoritus on laiminlyöty. \n\nSuomessa ulosottomiehenä toimivat kihlakunnanvouti ja kihlakunnanulosottomies. Kihlakunnanvouti on kihlakunnanulosottomiesten esimies ja hoitaa juridisesti vaativammat asiat. Avustavista ulosottomiehistä tuli vuoden 2008 alusta virkanimikkeeltään kihlakunnanulosottomiehiä.\n\nAmmatillista koulutusta ulosottomiehen virkaan ei ole olemassa. Kihlakunnanulosottomiehen virkaan vaaditaan joko alempi oikeustieteellinen korkeakoulututkinto tai opistotason tutkinto. Kihlakunnanvoudin kelpoisuusvaatimuksiin kuuluu ylempi oikeustieteellinen korkeakoulututkinto.\n\nUlosottomiehen tulee suorittaa tehtävänsä puolueettomasti ja asianmukaisesti. Hän ei ole velkojan asiamies. Velkoja ei ohjaa ulosottomiehen työtä.\n\nVastaava ulosottomies on Suomessa se ulosottomies, jolle tietyn velallisen kaikkien asioiden hoitaminen on keskitetty. Vastaava ulosottomies voi hoitaa velallisen ulosottoasioita kaikkialla Suomessa mutta ei maan rajojen ulkopuolella.\n\nKatso myös \n\n Ulosotto\n\nLähteet\n\nAiheesta muualla \n\nOikeuslaitos\nOikeusalan ammatit\nPerintätoimi"}
{"id": "533608", "url": "https://fi.wikipedia.org/wiki/Russell%20Mockridge", "title": "Russell Mockridge", "text": "Edward Russell Mockridge (18. heinäkuuta 1928 Melbourne, Australia – 13. syyskuuta 1958 Melbourne, Australia) oli australialainen pyöräilijä, joka kilpaili maantie- ja ratapyöräilyssä, ja kaksinkertainen olympiavoittaja.\n\nOpiskellessaan Geelongissa Mockridge osallistui ensimmäiseen pyöräilykilpailuunsa vuonna 1946. Mockridge voitti kilpailuin, vaikkei ollut käytännössä valmistautunut siihen ollenkaan. Seuraavien kuukausien aikana Mockridge nousi Victorian osavaltion pyöräilysensaatioksi ja hänet valittiin yhtenä osavaltion edustajana maantiepyöräilyn Australian-amatöörimestaruuskilpailuihin Sydneyyn. Hän voitti ensimmäisen Australian-mestaruutensa Sydneyssä.\n\nMockridge valittiin hyvien otteidensa ansiosta myös Australian joukkueeseen Lontoon olympialaisiin. Hän oli epäonninen maantieajossa, sillä hänen pyörästään puhkesi kumi kahdesti, minkä takia hän jäi lopulta kilpailun 26:ksi. Vuoden 1950 Brittiläisen imperiumin kisoissa (nykyiset Kansainyhteisön kisat) Mockridge ajoi kultaan aika- ja eräajossa ja hopealle takaa-ajossa. Vuonna 1952 Mockridge voitti viisi Australian-mestaruutta ja lähti Eurooppaan kilpailemaan. Hän voitti Pariisissa samana viikonloppuna amatöörien ja ammattilaisten Grand Prix’n. Ammattilaiskilpailussa hän voitti maailmanmestari Reg Harrisin ja aiheutti porttikiellon amatööreiltä moneksi vuodeksi.\n\nHelsingin olympialaisiin Mockridge osallistui vasta, kun Australian olympiakomitean sääntöjä muutettiin. Kisojen jälkeen olisi pitänyt olla vielä amatöörinä kaksi vuotta, mutta mm. entisen huippupyöräilijän Hubert Oppermanin vetoomuksen ansiosta amatööripakkoa lyhennettiin yhteen vuoteen, ja Mockridge pääsi osallistumaan olympialaisiin. Helsingissä Mockridge voitti kaksi kultamitalia samana päivänä. Ensin hän voitti parinsa Lionel Coxin kanssa tandem-ajon, vaikka eivät olleet kumpikaan ajaneet yhdessä aiemmin. Myöhemmin samana iltana Mockridge ajoi aika-ajon voittoon uudella olympiaennätyksellä.\n\nVuonna 1953 Mockridge siirtyi ammattilaiseksi. Hän voitti Tour de Vauclusen. Pari päivää ennen vuoden 1955 Ranskan ympäriajoa Mockridge loukkasi polvensa ja sai ison haavan otsaansa harjoituksissa. Hän kuitenkin osallistui ympäriajoon ja selviytyi maaliin saakka.\n\nMockridge palasi vuonna 1956 Australiaan, jossa hän voitti useita kilpailuja. Melbournen ja Warrnamboolin välisessä 260 kilometrin maantieajossa Mockridgen tekemä ennätys säilyi 25 vuotta. Mockridge menehtyi vuonna 1958 Tour of Gippsland -pyöräkilpailussa, joka lähti Melbournesta. Vain muutama kilometri lähdön jälkeen Mockridge törmäsi bussiin ja kuoli vammoihinsa.\n\nLähteet \n\nAustralialaiset maantiepyöräilijät\nAustralialaiset ratapyöräilijät\nAustralialaiset olympiavoittajat\nVuonna 1928 syntyneet\nVuonna 1958 kuolleet"}
{"id": "54498", "url": "https://fi.wikipedia.org/wiki/San%20Marino%20%28kaupunki%29", "title": "San Marino (kaupunki)", "text": "San Marino (), joskus vain Città, on San Marinon valtion pääkaupunki ja yksi maan yhdeksästä kunnasta eli castellista. Kaupungin pinta-ala on 7,09 neliökilometriä ja siellä on 4 044 asukasta (2018), joten väkiluvultaan se on maan kunnista vasta kolmanneksi suurin. Se sijaitsee maan keskiosassa ja rajautuu Acquavivan, Borgo Maggioren, Fiorentinon ja Chiesanuovan kuntiin San Marinossa sekä San Leon kaupunkiin Italiassa. \n\nKaupungin historiallinen keskusta sijaitsee Monte Titano -vuorella, joka on maan korkein kohta (yli 700 metriä). Sen nähtävyyksiin kuuluvat kolme keskiaikaista tornia, Palazzo pubblico ja Pyhän Marinuksen basilika, jossa säilytetään kaupungin perustajan Pyhän Marinuksen pyhäinjäännöksiä.\n\nHistoria \nEnsimmäiset maininnat San Marinon kaupungista ovat yhtä vanhoja kuin itse maakin: 300-luvun alussa Pyhä Marinus perusti kaupungin paettuaan uskonnollisia vainoja Riministä.\n\nPalazzo Pubblico rakennettiin 1800-luvun lopussa ja remontoitiin 1996. Vuonna 1985 kaupunkiin avattiin San Marinon tasavallan yliopisto, joka on koko maan ainoa..\n\nKulttuuri \nHistoriallinen keskusta ja Monte Titano listattiin Unescon maailmanperintöluettelon kohteeksi vuonna 2008. Autoilu on kielletty kokonaan historiallisen keskustan alueella.\n\nMuratan alueelta löytyy puistoja ja Fosso di Canepasta vanhoja kaupungin käyttämiä myllyjä. Kolmen tornin yhteydessä toimii useita museoita, joihin kuuluvat mm. vampyyrien ja ihmissusien museo sekä keskiaikaisten aseiden museo. Muita paikallisia museoita ovat mm.:\n\n Maastamuuton museo (julkinen)\n Kidutusmuseo (yksityinen)\n Nykyaikaisten aseiden museo (yksityinen)\n\nPaikallisia jalkapallojoukkueita ovat Società Polisportiva Tre Penne (tai lyhyemmin Tre Penne, perustettu 1956) ja Società Sportiva Murata (perustettu 1966). Kaupungissa on yksi jalkapallostadion Campo sportivo di Fonte dell'Ovo. Olympiasoihtu kävi San Marinossa 12. tammikuuta 2006.\n\nElinkeinot ja hallinto \nKaupungissa ei juurikaan ole teollisuutta, vaan sen tärkein elinkeino on turismi. Pieniä yrityksiä San Marinossa on hieman yli 400, mutta niitä on jouduttu sulkemaan turistien määrän vähentyessä. San Marinon yleisradioyhtiön San Marino RTV:n pääkonttori sijaitsee San Marinon kaupungissa. San Marinon tasavallan yliopiston päärakennus sijaitsee kaupungissa. Lisäksi esperantonkielinen tieteellinen seura AIS on rekisteröitynyt San Marinon kaupunkiin.\n\nKuntaan kuuluvat Cà Berlonen, Canepan, Casolen, Castellaron, Montalbon, Muratan ja Santa Mustiolan curaziat. Kaupungin pormestaria vastaava viranhaltija, italiaksi capitano di castello, on Tommaso Rossini. Kaupungissa päätösvaltaa käyttää kaupunginvaltuusto (italiaksi giunta di castello), johon kuuluu yhdeksän edustajaa sekä capitano. Paikallisvaalit pidetään joka viides vuosi..\n\nKuvia\n\nLähteet\n\nAiheesta muualla \n\nUnescon maailmanperintökohteet Euroopassa"}
{"id": "22987", "url": "https://fi.wikipedia.org/wiki/140-luku%20eaa.", "title": "140-luku eaa.", "text": "\n\nTapahtui vuosikymmenen aikana \n 146 eaa.: Roomalaiset valloittavat Korintin\n 140 eaa.: Han Wudista tulee Kiinan keisari\n 140 eaa.: Simon Makkabealainen kruunataan Juudean kuninkaaksi\n\n100-luku eaa."}
{"id": "1132121", "url": "https://fi.wikipedia.org/wiki/Gaylussiitti", "title": "Gaylussiitti", "text": "Gaylussiitti eli natrokalsiitti on mineraali, joka on nimetty ranskalaisen luonnontieteilijän Joseph Louis Gay-Lussacin mukaan. Kemiallinen kaava on\nNa2Ca(CO3)2•5H2O. Jos mineraalista poistetaan vesi, siitä tulee kalsiumkarbonaattia.\n\nEsiintyminen \n\nGaylussiittia esiintyy Namibiassa, Keniassa, Tansaniassa, Yhdysvalloissa, Mongoliassa ja Etelämantereella.\n\nLähteet\n\nAiheesta muualla \nWebmineral: Gaylussite Mineral Data \nMindat: Gaylussite \nHandbook of Mineralogy: Gaylussite  (pdf)\n\nKalsiummineraalit"}
{"id": "1323337", "url": "https://fi.wikipedia.org/wiki/Long%20Road%20Out%20of%20Eden", "title": "Long Road Out of Eden", "text": "'Long Road Out of Eden on yhdysvaltalaisen rockyhtye Eaglesin seitsemäs ja uusin studioalbumi. Se julkaistiin vuonna 2007. Albumia tehtiin yli kuusi vuotta ja se julkaistiin 27 vuotta yhtyeen edellisen The Long Run studioalbumin jälkeen. Se on myös yhtyeen viimeinen albumi Glenn Freyn kanssa, sillä Frey kuoli vuonna 2016. Levyllä ei enää ollut mukana myöskään Don Felder, joka erosi yhtyeestä vuonna 2001.\n\nAlbumi myi moninkertaista platinaa Australiassa, Tanskassa, Uudessa-Seelannissa, Britanniassa ja peräti seitsenkertaista platinaa Yhdysvalloissa. Albumi sai myös hyvän vastaanoton kriitikoilta.\n\nKappaleet\n\nCD 1\n\nCD 2\n\nKokoonpano \n Eagles\n Glenn Frey – kitara, koskettimet, basso, laulu\n Don Henley – rummut, lyömäsoittimet, kitara, laulu\n Timothy B. Schmit – basso, laulu\n Joe Walsh – kitara, koskettimet, laulu\n\n Muut muusikot\n Steuart Smith – kitara, koskettimet, mandoliini\n Scott Crago – rummut ja lyömäsoittimet\n Richard F. W. Davis – koskettimet\n Michael Thompson – koskettimet, harmonikka, pasuuna\n Will Hollis – koskettimet\n Al Garth – alttosaksofoni, viulu\n Bill Armstrong – trumpetisti\n Chris Mostert – tenorisaksofoni\n Greg Smith – baritoni saksofoni\n Greg Leisz – pedal-steel-kitara\n Lenny Castro – lyömäsoittimet\n Luis Conti – lyömäsoittimet\n Orkesteri – Richard F. W. Davis ja Glenn Frey\n Greg Smith ja Don Henley – puhallinsovitukset\n\nLähteet \n\nVuoden 2007 albumit\nEaglesin albumit"}
{"id": "60882", "url": "https://fi.wikipedia.org/wiki/Hyllykallio", "title": "Hyllykallio", "text": "Hyllykallio on Seinäjoen kaupunginosa, joka sijaitsee noin kahden kilometrin päässä kaupungin keskustasta itään päin. Sen väkiluku oli 4 082 joulukuussa 2022. Kaupunginosa on osa samannimistä suuraluetta. \n\nHyllykalliolla on kerros-, rivi- ja omakotitaloja. Se on myös suuri liiketoiminnallinen keskus, joka alkoi kehittyä 1960-luvulta alkaen silloisen Nurmon ja Seinäjoen rajan lähelle noin kolmen kilometrin päähän Seinäjoen keskustasta. Hyllykallion alueella sijaitsevat Nurmon vesitorni sekä Prisma. Hyllykallion vieressä sijaitsevalla Pohjan asuinalueella on Päivölän kauppakeskittymä, jossa sijaitsevat K-Citymarket, Biltema, Minimani, Puuilo, Lidl, Hankkija, Meltex, McDonald's ja Tokmanni.\n\nEnnen vuoden 2009 kuntaliitosta Hyllykallio kuului Nurmon kuntaan. Hyllykallio on kuitenkin rakennettu niin kiinni Seinäjokeen, että osa piti sitä jo aiemmin enemmän Seinäjoen kuin Nurmon asuinalueena.\n\nPalvelut\n\nKunnalliset palvelut \n\n Hammashoitola\n Hyllykallion koulu\n Hyllykallion päiväkoti\n Hyllykallion nuoppari\n Skaala-areena\n\nKaupalliset palvelut\n Prisma\n K-Citymarket\n Minimani\n Biltema\n Tokmanni\n Hankkija\n R-kioski\n Musti ja Mirri\n Kotipizza\n Lidl\n McDonald's\n\nSeurakunnalliset palvelut \n Hyllykallion seurakuntakoti\n\nKuvia\n\nLähteet \n\nSeinäjoen kaupunginosat"}
{"id": "2053", "url": "https://fi.wikipedia.org/wiki/1640-luku", "title": "1640-luku", "text": "\n\nTapahtui vuosikymmenen aikana \nSuomessa elettiin kreivin aikaa, kun kenraalikuvernööriksi Pietari Brahe hallitsi Suomea 1637–1641 ja 1648–1654. Muun muassa Turun akatemia perustettiin 1640.\n Raamattu julkaistiin kokonaisena suomeksi 1640 ja Suomen ensimmäinen kirjapaino perustettiin Turkuun 1642.\n Helsinki siirrettiin nykyiselle paikalleen 1640.\n Euroopassa (pääosin Saksassa) käytiin 30-vuotista sotaa, johon Ruotsi osallistui. Suomalaiset hakkapeliitat menestyivät taitavina sotureina. Vuonna 1642 käyty Leipzigin taistelu oli vuosikymmenen tunnetuimpia tapahtumia. Sota päättyi vuonna 1648 Westfalenin rauhaan.\n Englannin sisällissota puhkesi 1642 ja maan kuningas Kaarle I erotettiin 1649.\n Portugalin restauraatiosota alkoi Espanjan ja Portugalin välillä 1640, kun Portugali ilmoitti itsenäistymisestään.\n Qing-dynastia eli Mantsudynastia nousi 1644 valtaan Kiinassa.\n Japani eristäytyi sulkemalla satamansa 1641.\n\nTärkeitä henkilöitä\n Ludvig XIV, Ranskan kuningas\n Jules Mazarin, Ranskan kardinaali ja pääministeri\n Ferdinand III, Pyhän saksalais-roomalaisen keisarikunnan keisari\n Filip IV, Espanjan kuningas\n Fredrik Vilhelm, Brandenburg-Preussin vaaliruhtinas\n Innocentius X, paavi\n Urbanus VIII, paavi\n Mikael Romanov, Venäjän tsaari\n Aleksei I, Venäjän tsaari\n Oliver Cromwell, Englannin, Skotlannin ja Irlannin lordiprotektori\n Kaarle I, Englannin kuningas\n Kristiina, Ruotsin kuningatar\n Mehmed IV, Osmanien valtakunnan sulttaani\n Go-Kōmyō, Japanin keisari\n Meishō, Japanin keisari\n Shunzhi, Kiinan keisari\n Chongzhen, Kiinan keisari\n Axel Oxenstjärna, Ruotsin valtakunnankansleri\n Peter Paul Rubens, flaamilainen taidemaalari\n Rembrandt, hollantilainen taidemaalari\n Jan Brueghel nuorempi, flaamilainen taidemaalari\n Carlo Lurago, italialainen arkkitehti\n\n1600-luku\n1640-luku"}
{"id": "1389645", "url": "https://fi.wikipedia.org/wiki/HMAS%20Parramatta%20%28U44%29", "title": "HMAS Parramatta (U44)", "text": "HMAS Parramatta (viirinumerot L44 ja U44) oli Australian laivaston vuonna 1940 palvelukseenotettu River-luokan sluuppi.\n\nValmistus \n\nAlus tilattiin Cockatoo Docks and Engineering Companyltä ja sen köli laskettiin 9. marraskuuta 1938. Alus laskettiin vesille 18. kesäkuuta 1939 ja se valmistui 8. huhtikuuta 1940.\n\nPalvelus \nKansainyhteisönhallitus asetti aluksen Britannian kuninkaallisen laivaston käyttöön heti sen koeajojen ja koulutusjakson päätyttyä. Alus osallistui elokuussa Punaisellamerellä joukkojen evakuointiin Somalimaasta, minkä jälkeen se suojasi alueella matkanneita saattueita. Somalimaan vapauduttua italialaisjoukoista alus siirtyi sisaraluksensa HMAS Yarran kanssa Välimerelle.\n\nVuonna 1941 australialaisjoukkojen ollessa piiritettyinä Tobrukissa alus osallistui puolustavan varuskunnan huoltokuljetusten suojaamiseen. Eräällä näistä matkoista alus pelasti 24. kesäkuuta uponneelta HMS Aucklandilta suuren joukon eloonjääneitä.\n\nSaksan laivaston sukellusvene U-559 torpedoi aluksen 27. marraskuuta sen ollessa suojaamassa ammusten kuljetussaattuetta Tobrukiin.\n\nLähteet\n\nViitteet \n\nGrimsby-luokan sluupit"}
{"id": "870013", "url": "https://fi.wikipedia.org/wiki/Ust-Lekt%C5%A1im", "title": "Ust-Lektšim", "text": "Ust-Lektšim (myös Ust-Loktšim, , Усть-Локчим; ) on maaseututaajama ja maalaiskunta Komin tasavallan Kortkerosin piirissä Venäjällä. Se sijaitsee lähellä Vytšegdaan laskevan Loktšimjoen suuta 8 kilometriä Kortkerosista kaakkoon. Taajamassa on 960 ja kunnassa 1 100 asukasta (vuonna 2007).\n\nTaajama on syntynyt 1930-luvun alussa uittotyöläisten asutukseksi. Vuonna 1989 sen asukkaista 52 % oli komeja ja 35 % venäläisiä. Ust-Lektšimin kuntaan kuuluu myös Martityn (ven. ja komiksi Мартиты) maaseututaajama. Tärkein työnantaja on metsäteollisuus. Palveluihin kuuluvat Ust-Lektšimin lastentarha, keskikoulu, lasten turvakoti, kulttuuritalo ja kirjasto sekä Ust-Lektšimin ja Martityn ensiapuasemat. Lähistöllä sijaitsee Stalinin vainojen uhrien hautapaikkoja.\n\nLähteet\n\nKortkerosin piiri\nKomin tasavallan kylät ja taajamat"}
{"id": "1068971", "url": "https://fi.wikipedia.org/wiki/Tonino%20Delli%20Colli", "title": "Tonino Delli Colli", "text": "Tonino Delli Colli (20. marraskuuta 1923 Rooma – 16. elokuuta 2005 Rooma) oli italialainen elokuvaaja.\n\nDelli Collin elokuvaura alkoi Cinecittàn studioilla vuonna 1938. Hänen ensimmäinen itsenäinen kuvaustyönsä oli László Kishin ohjaama Finalmente sì (”Vihdoinkin kyllä”) vuonna 1944. Vuonna 1952 hän kuvasi Italian ensimmäisen värielokuvan, Stenon ja Mario Monicellin ohjaaman Totò a colori (”Totò väreissä”). Myöhemmin Delli Colli osallistui lukuisiin italialais-yhdysvaltalaisiin yhteistuotantoihin, kunnes vuonna 1961 Pier Paolo Pasolinin Pummi teki hänestä ohjaajan vakikuvaajan. Hän työskenteli myös Sergio Leonen, Federico Fellini, Lina Wertmüllerin ja Marco Ferrerin sekä ulkomaalaisista ohjaajista muun muassa Louis Mallen, Roman Polanskin ja Jean-Jacques Annaud’n kanssa. Delli Colli voitti parhaan kuvauksen Golden Globe -palkinnon Roberto Benignin Oscar-palkitusta elokuvasta Kaunis elämä (1994).\n\nYli kuusikymmentä vuotta kestäneen uransa aikana Delli Colli voitti neljä David di Donatello ja kuusi Nastro d’argento -palkintoa. Vuonna 2005 hänelle myönnettiin American Society of Cinematographersin kansainvälinen elämäntyöpalkinto.\n\nLähteet\n\nAiheesta muualla\n Tonino Delli Colli Internet Movie Databasessa \n\nItalialaiset elokuvaajat\nVuonna 1923 syntyneet\nVuonna 2005 kuolleet"}
{"id": "1122004", "url": "https://fi.wikipedia.org/wiki/BE%20Group", "title": "BE Group", "text": "BE Group on ruotsalainen terästä ja alumiinia myyvä tukkuliike, joka syntyi vuonna 1999 ruotsalaisen Bröderna Edstrand Ab:n ja suomalaisen Starckjohann Steel Oy:n yhdistyessä. Konsernin henkilöstömäärä vuonna 2011 oli noin 900, joista Suomessa 350. BE Groupin markkina-alueita ovat Ruotsi ja Suomi sekä Baltian maat, Venäjä, Puola, Tšekki, Slovakia ja Tanska. Yhtiöryhmän pääkonttori on Malmössä.\n\nSuomessa BE Group Oy Ab:n pääkonttori on Lahdessa ja muut toimipaikkakunnat ovat Helsinki, Joensuu, Jyväskylä, Lappeenranta, Lapua, Oulu, Pori, Tampere ja Turku.\n\nHistoriaa\nBE Groupin varhaisimmat juuret juontavat Viipuriin, jossa vuonna 1868 saksalainen Peter Starckjohann kumppaneineen perusti Starckjohann & Co -rautakaupan. Pari vuosikymmentä myöhemmin syntyi Malmössä Bröderna Edstrand -yhtiö.\n\nOy Starckjohann & Co. Ab\n\nKun Viipuri siirtyi alueluovutuksen yhteydessä Neuvostoliitolle, Oy Starckjohann & Co. Ab muutti Lahteen, jonne se perusti pääkonttorin ja rakensi varastointitiloja Mytäjäisten alueelle.  Starckjohann avasi vuonna 1950 Lahden keskustaan ensimmäisenä Suomessa itsepalvelurautakaupan. 1960–1970-luvuilla siitä kasvoi maanlaajuinen rautakauppaketju, ja toimintaa laajennettiin automyynti- ja korjaamotoimintaan sekä terästukkukauppaan, joka levitti toimintaansa myös Länsi- ja Itä-Eurooppaan. Starckjohann liittyi vuonna 1969 perustettuun Rautia-ketjuun\n\nYhtiön pitkäaikainen toimitusjohtaja 1950-luvun lopulta 1970-luvun alkuun oli vuonna 1970 kauppaneuvoksen arvonimen saanut Jalo Kumela.\n\nStarckjohann-Telko Oy\nStarckjohann ja Telko Oy yhdistyivät 1980-luvun alussa. Näin syntynyt Starckjohann-Telko Oy kasvoi suureksi tekijäksi Suomen ja Neuvostoliiton välisen bilateraalikaupassa. Starckjohann-Telko Oy oli monipuolinen kauppahuone, jonka asiakkaita olivat niin teollisuus, rakennusliikkeet, jälleenmyyjät kuin kuluttajatkin. Päätuotteita olivat rautakauppatavarat, rakennustarvikkeet ja teräkset. Starckjohann-Telkolla oli valtakunnallinen varastointi- ja jakelupalvelu asiakasyritysten materiaalinsaannin varmistamiseksi. Telko oli tukkuliike ja maahantuoja, joka välitti teollisuuden raaka-aineita, koneita ja laitteita sekä ajoneuvojen renkaita. Suomen lisäksi Starckjohann-Telko teki kauppaa Pohjoismaissa, Keski-Euroopassa, Neuvostoliitossa ja muissa SEV-maissa sekä Pohjois-Amerikassa.\n\nYrityssaneeraus ja pilkkominen\nYritysostojen avulla Starckjohann-Telkosta tuli yksi Suomen kymmenestä suurimmasta kauppayrityksestä, jonka henkilöstömäärä oli suurimmillaan yli 2 000. Suomen 1990-luvun alun lama ja Neuvostoliiton hajoaminen aiheuttivat Starckjohannin joutumisen yrityssaneeraukseen vuosiksi 1993–1997. Starckjohannin suku menetti enemmistöomistuksensa Yhdyspankille. Telko siirtyi Kaukomarkkinat Oy:n ja myöhemmin Aspon omistukseen. Rautakauppaketju sai nimekseen Starkki, se yhtiöitettiin ja myytiin vuonna 2000 tanskalaiselle rakennustarvikeyritykselle Danske Trælast A/S:lle. Terästuotteisiin erikoistunut Starckjohann Steel ja LVI-tuotteita myyvä Suomen LVI-Tukku jatkoivat itsenäisinä yrityksinä, ja autokauppatoiminta myytiin.\n\nTrelleborgista BE Groupiin\nRuotsalainen Trelleborg osti vuonna 1988 Bröderna Edstrandin ja vuosikymmentä myöhemmin Starckjohann Steelin. Nordic Capital tuli vuonna 1999 enemmistöosakkaaksi ja osti Trelleborgilta loputkin sen omistamat osakkeet 2004. BE Group AB listautui Tukholman pörssiin marraskuussa 2006.\n\nKatso myös\nStarkki\nStarckjohann (suku)\n\nHuomiolista\n\nLähteet\n\nKirjallisuutta\nErävuori, Jukka (1987): Rautapuodista Kauppahuoneeksi: Starckjohann-Telko Oy 120 vuotta.\nRickard Bergh (1985): Bröderna Edstrand – ett begrepp.\n\nAiheesta muualla \n Pörssitiedon esitys Starckjohann-yhtiön historiasta\n\nRuotsalaiset rautakaupat\nTukkukaupat\nRuotsalaiset pörssiyhtiöt"}
{"id": "1566496", "url": "https://fi.wikipedia.org/wiki/Lehtosepp%C3%A4", "title": "Lehtoseppä", "text": "Lehtoseppä (Athous vittatus) on seppien (Elateridae) heimoon kuuluva kovakuoriaislaji. Lehtosepän tieteellinen lajinimi vittatus tulee sanasta vittata, joka merkitsee kuvaavasti juovikasta. Lehtoseppä voi kuitenkin olla myös yksivärisen tumma tai vaalea. Tummana lehtoseppä muistuttaa kovasti lounasseppää (Athous haemorrhoidalis), mutta on kuitenkin erotettavissa siitä sen tuntosarvien kahden ja kolmannen jaokkeen eripituisuudesta. Lounassepällä nämä ovat saman pituisia. Pituutta lehtosepällä on yleensä 10–14 millimetriä. Lajia on tavattu kaikista Pohjoismaista Suomea lukuun ottamatta ja Baltian maista. Lehtosepän elinympäristöjä ovat vanhat jalopuuta kasvavat lehdot.\n\nKuvia\n\nLähteet \n\nSepät"}
{"id": "1120912", "url": "https://fi.wikipedia.org/wiki/Yhdysvaltain%20Grand%20Prix%202013", "title": "Yhdysvaltain Grand Prix 2013", "text": "Yhdysvaltain Grand Prix 2013 (virallisesti 2013 Formula 1 United States Grand Prix) oli Formula 1 -kauden 2013 18. ja samalla kauden toiseksi viimeinen osakilpailu, joka ajettiin 17. marraskuuta 2013 Circuit of the Americasin moottoriradalla, Texasin pääkaupungissa Austinissa. Radan on suunnittellut saksalainen Hermann Tilke. Radalla on pituutta 5,513 kilometriä ja kilpailussa ajettiin 56 kierrosta.\n\nViikonlopun aikataulu ja sää\n\nVapaat harjoitukset \nPerjantain ensimmäisissa vapaissa harjoituksissa nopeinta vauhtia piti yllä Ferrarin Fernando Alonso ajalla 1.38,343. Harjoitusten alku viivästyi ensin 40 minuuttia, koska sumu oli niin kova, ettei lääkintähelikopteri päässyt tulemaan rata-alueelle. Harjoitukset saatiin käyntiin kuitenkin ilman lääkintähelikopteria, mutta tuomaristo keskeytti harjoitukset punaisella lipulla 15 minuuttia myöhemmin, kun kisajärjestäjien mukaan helikopterin kanssa oli ongelmia.\n\nToro Rosson kolmoskuljettaja Daniil Kvjat ajoi harjoitukset Jean-Éric Vergnen tilalla, Caterhamin Alexander Rossi ajoi Giedo van der Garden tilalla ja Marussian Rodolfo González ajoi Jules Bianchin tilalla.\n\nAika-ajot\n\nTulokset \n\n Jenson Buttonin sijoitusta pudotettiin kolmella lähtöruudulla, koska hän ohitti perjantain harjoituksissa Daniil Kvjatin punaisen lipun aikana.\n Esteban Gutiérrezin sijoitusta pudotettiin kymmenellä lähtöruudulla hänen estettyään Pastor Maldonadoa aika-ajoissa.\n Charles Picin sijoitusta pudotettiin viidellä lähtöruudulla vaihdelaatikon vaihtamisen takia.\n\nKilpailu \nKilpailun voitti Red Bullin Sebastian Vettel. Toiseksi sijoittui Lotuksen Romain Grosjean ja kolmanneksi Red Bullin Mark Webber.\n\nRed Bullin voitettua valmistajan palkinnon otti palkintorokkeella vastaan Matt Cadieux. Kuljettajien haastattelut suoritti palkintokorokkeella entinen Formula 1 -kuljettaja Mario Andretti.\n\nTulokset \n\n Max Chilton joutui kilpailun viiden ensimmäisen kierroksen aikana kärsimään varikonläpiajorangaistuksen, koska hän esteli Pastor Maldonadoa ja Adrian Sutilia aika-ajoissa.\n Jean-Éric Vergne sai 20 sekunnin aikasakon kolaroituaan viimeisellä kierroksella Esteban Gutiérrezin kanssa.\n\nJohtokierrokset\n\nTapahtumia \n Kimi Räikkönen jätti kauden kesken Abu Dhabin GP:n jälkeen selkäleikkauksen vuoksi. Hänet korvasi Heikki Kovalainen.\n Valtteri Bottaksen uran ensimmäiset MM-pisteet.\n Pirellin 100:s paalupaikka.\n\nLähteet \n\n http://www.mtv3.fi/urheilu/f1/gp.shtml/2013/usa/\n http://www.mtv3.fi/urheilu2012/f1/gp.shtml/2013/usa/rataesittely\n http://www.formula1.com/races/in_detail/united_states_911/\n\nAiheesta muualla \n\n \n\nOsakilpailut Formula 1 -kaudella 2013\nYhdysvaltain Grand Prix"}
{"id": "1762728", "url": "https://fi.wikipedia.org/wiki/Snappi", "title": "Snappi", "text": "Marco ”Snappi” Pfeiffer (s. 9. kesäkuuta 1990) on tanskalainen ammattilaistason Counter-Strike 2 -pelaaja, joka pelaa kapteenin roolia suomalaiselle ENCE eSportsille.\n\nUra\n\nCounter-Strike \nSnappi aloitti uransa vuonna 2008 Counter-Striken parissa ja hänen ensimmäinen joukkueensa oli Playzone. Vuoden 2009 elokuussa hän siirtyi Ravensiin ja viipyi siellä vuoden, kunnes organisaatio lopetetiin. Seuraava pidempi sopimus muutaman lyhyemmän jälkeen oli Snapilla edessään TCM-Gamingissa, johon hän siirtyi tammikuussa 2011. Hän lähti joukkueesta elokuussa. Lopulta saman vuoden syyskuussa hän siirtyi Anexis eSportsiin hieman yli vuodeksi.\n\nCounter-Strike: Global Offensive \nSnappi vaihtoi Global Offensiveen sen julkaisemisen yhteydessä vuoden 2012 lopulla. Ensimmäisen vuoden aikana Snapin joukkueurat eivät kestäneet kovinkaan kauaa ja hän vaihtoi joukkueita usein kuukausien tai jopa vain päivien päästä. Hänen ensimmäinen yli puolen vuoden sopimuksensa solmittiin vuoden 2016 tammikuussa, kun hän siirtyi Copenhangen Wolvesiin. Joukkue voitti neljä C-tason turnausta, jotka olivat Game On King of the Hill #1, Game On King of the Hill #2, CEVO Season 9 - Europe: Main Division ja Game On King of the Hill - Finals. Hän lähti joukkueesta sen lopettamisen yhteydessä. Vuoden 2016 elokuussa Snappi siirtyi Heroicin riveihin, kun se hankki Snapin edellisen joukkueen Team-X:n pelaajat. Vuonna 2016 he voittivat International Gaming League 2016 - Grand Finals -turnauksen. Vuoden 2017 heinäkuussa he tulivat toiseksi merkittävässä turnauksessa DreamHack Open Atlanta 2017. Lisäksi he voittivat B-tason turnauksen World Cyber Arena 2017 - Europe Main Stage. Snappi lähti Heroicista huhtikuussa 2018 liittyen OpTic Gamingiin. Joukkue ei saavuttanut vuonna 2018 yhtäkään voittoa, mutta se sai kaksi hopeasijoitusta cs_summit 3:sta, Europe Minor Championship - London 2018:sta ja DreamHack Open Summer 2018:sta. Elokuussa 2019 Snappi siirtyi takaisin Heroiciin viideksi kuukaudeksi. He voittivat merkittävän DreamHack Open Atlanta 2019 -turnauksen. Muutamien lyhyiden sopimusten jälkeen Snappi siirtyi c0ntact Gamingiin puoleksi vuodeksi kesäkuussa 2020. He eivät saavuttaneet mitään merkittäviä tuloksia turnauksissa. Lopulta tammikuussa 2021 Snappi siirtyi nykyiseen joukkueeseensa ENCEen, jonka kanssa hän on voittanut Intel Extreme Masters Dallas 2023 -turnauksen ja tullut toiseksi S-tason turnauksissa ESL Pro League Season 15, Intel Extreme Masters XVII - Dallas ja Intel Extreme Masters Cologne 2023.\n\nLähteet \n\nTanskalaiset elektronisen urheilun ammattilaiset\nVuonna 1990 syntyneet\nElävät henkilöt"}
{"id": "1552610", "url": "https://fi.wikipedia.org/wiki/Linyon%20Demokratik%20Seselwa", "title": "Linyon Demokratik Seselwa", "text": "Linyon Demokratik Seselwa (Seychellien demokraattinen liitto, lyh. LDS) on Seychelleillä toimiva puolue, joka voitti enemmistön maan parlamentin paikoista vuoden 2016 vaaleissa ja sai 19 edustajaa. Puolue kasvatti kannatustaan vuoden 2020 vaaleissa sekä sai 25 edustajaa kansalliskokoukseen ja puolueen ehdokas Wavel Ramkalawan voitti presidentinvaalit.\n\nHistoria \nPuolue sai alkunsa vaaliliittona, jossa olivat mukana Seychellien kansanpuolue, Seychellien yhtenäisyyspuolue, Seychellien sosiaalisen oikeuden ja demokratian puolue ja aiemmin myös Seychellien allianssi, joka erosi liitosta helmikuussa 2018. Myös yksi itsenäinen ehdokas Philippe Boullé lähti mukaan. Vaaliliiton jäsenet järjestäytyivät vuoden 2015 presidentinvaalien alla.\n\nIdeologia ja näkemyksiä \nPuolueen ideologiaa ei ole juurikaan määritelty, mutta se kannattaa demokratian vahvistamista ja vaaliohjelmansa mukaan haluaa tuoda päätöksentekoa lähemmäs kansalaisia mm. sallimalla median raportoida parlamentin toiminnasta entistä avoimemmin.\n\nLDS pyrkii sääntöjensä mukaan kaikkien seychelliläisten sosioekonomisen aseman parantamiseen ja hallinnon läpinäkyvyyteen. Oppositiossa ollessaan puolueen tulisi tehdä politiikkaa maan ja kansalaisten edun mukaisesti ja näille tahoille uskollisena. Hallitusvastuussa LDS puolestaan pyrkii selkeään visioon ja korkeisiin demokratian standardeihin..\n\nLähteet \n\nSeychellien politiikka\nPuolueet"}
{"id": "1205269", "url": "https://fi.wikipedia.org/wiki/Sk%C3%A1la%20Ereso%C3%BA", "title": "Skála Eresoú", "text": "Skála Eresoú () eli Gyalós/Gialós () on Kreikan kylä, joka sijaitsee Lesboksen saarella ja kuuluu Länsi-Lesboksen kuntaan, Lesboksen alueyksikköön ja Pohjois-Egean saarten alueeseen. Se kuului aiemmin Eresós-Ántissan kuntaan ja vuodesta 2011 lähtien Lesboksen kunnan Eresós-Ántissan kunnallisyksikköön. Kylän väkiluku on 349 (vuonna 2011).\n\nSkála Eresoú on osa Eresóksen kyläyhdyskuntaa ja sijaitsee meren rannalla Lesboksen lounaisosassa noin neljä kilometriä sisämaassa sijaitsevasta Eresóksesta etelään. Skála Eresoú on nimensä mukaisesti Eresóksen ranta-asutus.\n\nAntiikin ajan Eresoksen kaupunki, josta koko kyläyhdyskunta on perinyt nimensä, sijaitsi Skála Eresoún paikalla. Sen linnavuorena toimi nykyisin nimillä Vígla ja Kástro tunnettu kukkula heti nykyisen kylän itälaidalla. Kaupungista olivat kotoisin muun muassa runoilijatar Sapfo ja filosofi Theofrastos.\n\nNykyisin Skála Eresoú on turistikohde, joka on erityisesti seksuaalivähemmistöjen suosiossa. Pienestä väkimäärästä huolimatta kylässä toimii kolme homobaaria. Ne palvelevat –:a naisturistia, jotka vierailevat kylässä kesäaikaan Sapfon tarinan innoittamina. Kylässä järjestetään vuosittain Eresóksen kansainväliset naistenfestivaalit.\n\nLähteet\n\nAiheesta muualla \n\nLänsi-Lesbos\nPohjois-Egean saarten kylät"}
{"id": "329986", "url": "https://fi.wikipedia.org/wiki/V%C3%A9roia", "title": "Véroia", "text": "Véroia () eli Véria on Kreikan kaupunki ja samanniminen kunta (Δήμος Βέροιας, Dímos Véroias), joka sijaitsee Imathían alueyksikössä Keski-Makedonian alueella. Kaupunki on Imathían hallinnollinen keskus. Koko kunnan pinta-ala on 791,4 neliökilometriä ja väkiluku 66 547. Varsinaisen Véroian kaupungin väkiluku on 43 158 (vuonna 2011).\n\nHistoria \n\nVéroian kaupunki sijaitsee antiikin Beroian (Beroea) paikalla. Tämä oli merkittävä kaupunki 300-luvulta eaa. lähtien osana Makedonian valtakuntaa ja myöhemmin Roomaa vuodesta 168 eaa. Raamatussa Apostolien teoissa Beroia mainitaan paikkana, jossa Paavali ja Silas opettivat. Nykyisen kunnan alueella sijaitsee myös Vergina eli Aigai, joka oli muinaisen Makedonian valtakunnan pääkaupunki.\n\nRooman keisari Diocletianus teki väkirikkaasta Beroiasta toisen Makedonian provinssin pääkaupungeista. Myöhemmin slaavit valloittivat kaupungin ja vuonna 1391 osmanit, jotka antoivat kaupungille nimen Kara Ferye. Kreikan valtioon Véroia liittyi vuonna 1912.\n\nNykyinen Véroian kunta muodostui, kun Véroia, Apóstolos Pávlos, Dovrás, Makedonída ja Vergína yhdistyivät vuoden 2011 alussa Kallikrates-suunnitelman mukaisesti.\n\nKunnan osat \n\nVuoden 2011 kuntauudistuksesta lähtien Véroian kunta muodostuu viidestä kunnallisyksiköstä, jotka vastaavat uudistusta edeltäneitä kuntia. Kunnallisyksiköt sekä niihin kuuluvat kylä- ja kaupunkiyhdyskunnat ja asutukset ovat:\n\nKulttuuri \n\nVéroiassa on yksi Kreikan suurimpia julkisia kirjastoja. Pienestä huoneesta ja vaatimattomilla varoilla lähtenyt kirjasto on nykyään neljäkerroksinen rakennus, jossa tarjolla huomattava määrä erikoistunutta ja harvinaista kirjallisuutta sekä multimediaa.\n\nVéroia on yksi Kreikan ortodoksisen kirkon piispanistumista.\n\nLähteet\n\nAiheesta muualla \n\n Δήμος Βέροιας. Véroian kunnan verkkosivut. \n Δημόσια Κεντρική Βιβλιοθήκη Βέροιας – Veria Central Public Library. Véroian kirjasto."}
{"id": "93295", "url": "https://fi.wikipedia.org/wiki/Sinimustat", "title": "Sinimustat", "text": "Sinimustat oli Suomessa vuosina 1930–1936 toiminut, aluksi Lapuan liikettä ja sittemmin Isänmaallista kansanliikettä myötäillyt oikeistoradikaali nuorisojärjestö.\n\nHistoria\nSinimustat perustettiin talvella 1930–1931, kun Lapuan yhteiskoulun oppilaat perustivat kouluunsa Lapuan liikkeen aatteiden elähdyttäminä Sinimustat-kerhon. Sen ensimmäisenä puheenjohtajana oli Aulis Ojajärvi ja sihteerinä Jouko Sinisalo. Sinimustat toimivat Lapuan liikkeen nuorisojärjestönä. Järjestöllä ei ollut yhteyksiä ylioppilaskuntiin, eikä se ottanut kantaa kielikysymykseen.\n\nLapuan liikkeen toiminnan loputtua talvella 1932 Sinimustat jäi tuuliajolle. IKL:ssä havaittiin kuitenkin pian nuorisojärjestön tarve, ja valmis organisaatio siihen oli olemassa. Tammikuussa 1933 Sinimustat siirtyi IKL:n läheisyyteen. Tällöin järjestön keskusjohto siirtyi Helsinkiin ja sen johtoon tuli pastori Elias Simojoki.\n\nSinimustilla ja IKL:llä ei ollut virallista suhdetta. Sinimustien paikallisosaston johtajaa valittaessa oli kuitenkin kuultava IKL:n paikallisjohtajaa ja molempien järjestöjen johdossa oli samoja henkilöitä, ml. kaksi IKL:n kansanedustajaa, Simojoki ja Reino Ala-Kulju.\n\nSyksyn 1933 sääntöjen mukaan Sinimustiin saattoi liittyä jokainen 10 vuotta täyttänyt tyttö tai poika. Kaikilla sinimustilla oli yhtenäinen järjestöpuku, musta pusero ja sininen solmio. Sinimustat käyttivät myös roomalaista tervehdystä. Jokainen 17-vuotias sinimusta saattoi liittyä IKL:n paikallisosastoon. Järjestön tarkoitukseksi nimitettiin Suur-Suomen luominen. Tämän saavuttamiseksi tuli toimia isänmaallisen ja suomalaiskansallisen hengen herättämiseksi ja lujittamiseksi Suomen nuorison keskuudessa. Ideologia sai vaikutteita erityisesti Akateemiselta Karjala-Seuralta. Ajan Suunnan mukaan: ”Suur-Suomi, jonka raja on kaukana ja kansa väkevä – siinä Sinimustien uljas päämäärä.” Kaikessa toiminnassaan sinimustien oli noudatettava kristillissiveellistä kuria ja järjestystä.\n\nJokainen sinimusta määrättiin ehdottomasti liittymään suojeluskuntaan tai sen poikaosastoon harjaantuakseen sotilaalliseen kuriin. Nuoret määrättiin myös perehtymään marssimusiikkiin ja aatteelliseen kirjallisuuteen. Pakollisia marssilauluja piti opetella toistakymmentä Maamme-laulun ja ”Luo lippujen” (Horst Wessel) lisäksi ennen valalle pääsyä. Suositeltavaa kirjallisuutta olivat esimerkiksi Aarno Karimon Kumpujen yöstä, Sulo-Weikko Pekkolan Kalterijääkärit, J. O. Hannulan Vapaussodan historia, Paavo Talvelan Aunuksen retken albumi ja erilaiset Benito Mussolinin ja Horst Wesselin elämäkerrat.\n\nUusi nuorisojärjestö sai välittömästi koulunuorison parissa suuren suosion. Sinimusta-osastoja oli toiminnassa 1935 seitsemänkymmentä. Valan tehneitä jäseniä oli noin 5 500, mutta Simojoen mukaan sen aatteita kannattivat kymmenet tuhannet nuoret. Kouluhallitus puolestaan kielsi järjestömerkit jo ennen syksyn 1933 koulun alkua.\n\nJärjestökulttuuri\nSinimustahenkeä luotiin suurilla kesäleireillä, joita järjestettiin 1933 Vanajassa ja 1934 ja 1935 Kuortaneella. Leireillä asuttiin sotilasteltoissa ja marssittiin, laulettiin, uitiin, kuunneltiin esitelmiä ja keskusteltiin. Sinimusta-leirit saivat osakseen myös ankaraa vastustusta. Maalaisliiton Ilkka kirjoitti, että Sinimusta-leireillä opeteltiin tarttumaan aseeseen puoluepoliittisessa mielessä: ”erään puolueen valtaanpääsyn lopullisessa ratkaisussa.” Vuonna 1934 perustettiin Sinimustat-järjestön äänenkannattajaksi Sinimusta-lehti. Sinimustilla oli myös korkeatasoista kulttuuritoimintaa, muun muassa Sinimustain lausuntakuorot, joista tunnetuin Pekka Kuusen johtamana ja Merjan Kaikuna tunnettu kuoro. Kulttuurisuhteita pidettiin yllä etenkin Saksan Hitler-Jugendin kanssa. Sinimustat otti vaikutteita muista nuorisojärjestöistä niin koti- kuin ulkomailtakin, kuten Saksan kansallissosialisteilta ja Italian fasisteilta.\n\nJärjestön jäsenet käyttäytyivät usein intomielisesti, jopa laillisuuden rajoilla. Vuonna 1935 sinimustat räjäyttivät omatekoisen kyynelkaasupommin Vallilan työväentalossa ja heinäkuussa häirittiin rauhankokousta Balderin salissa heittämällä yleisön joukkoon hajupommi. Vuonna 1935 sinimustat osallistuivat ruotsalaisuuden päivänä katutaisteluihin ”hurreja” vastaan.\n\nLakkauttaminen\nSinimustien kohtaloksi tuli sekaantuminen Viron sisäiseen valtakamppailuun. Suomalaiset – mukaan luettuna Simojoki – auttoivat pakoon Viron vapaussoturiliikkeen, vapsien, johtajan Artur Sirkin, joka oli tuomittu vankeuteen. Sirk sai Suomessa oleskeluluvan ja hänet määrättiin Lohjalle. Siellä häntä kävivät tapaamassa useat Sinimustat-liikettä lähellä olleet henkilöt. Syntyi ajatus Viron presidentti Konstantin Pätsin syrjäyttämisestä. Virosta haettiin varoja, joilla hankittiin vapseille aseita. Vapsien vallankaappauksen piti tapahtua joulukuun alkupuolella 1935. Yritys kuivui kuitenkin kokoon, kun Viron viranomaiset saivat vihiä suunnitelmasta ja pidättivät suunnittelijat 8. joulukuuta. Samalla löytyi aineistoa, joka todisti Sinimustien sekaantuneen suunnitelmaan. Kotietsinnöissä Simojoen luota löytyi ns. Heinäsaari-kirje Jaakko Virkkuselle, jossa Simojoki maalaili oikeusministerin, ”Sasun”, ”Eeron” ja muiden matelijain lähettämistä keskitysleirille Petsamon Heinäsaarille.\n\nSisäministeriö kielsi 23. tammikuuta 1936 Sinimustien toiminnan. Järjestön oli havaittu toimineen hyvien tapojen vastaisesti. IKL:n johto tuomitsi Sinimustien menettelyn jyrkästi ja vaadittiin jopa Simojoen erottamista eduskunnasta. Lisäksi Simojoki sai tuomiokapitulilta muistutuksen sopimattomasta menettelystä papinvirassa.\n\nLakkauttamisen jälkeen\nSinimustien toimintaa ryhdyttiin jatkamaan välittömästi uudella nimellä. IKL:n nuoriso-osastoksi perustettiin Mustapaidat-järjestö, joka julkaisi omaa Luo Lippujen -lehteään, toimittajanaan Viljo Lius. Järjestön johtoon tulivat samat henkilöt kuin aiemminkin: Simojoki, Reino Ala-Kulju, Anna-Liisa Heikinheimo jne. Kesäleiritoiminnan järjestäjäksi ilmoitettiin kuitenkin Akateeminen Karjala-Seura. Kesällä 1938 mustapaitojen leirejä järjestettiin jo kuudella paikkakunnalla. Mustapaitojen toiminta jatkui vuoteen 1939 asti. Tällöin ei enää järjestetty kesäleirejä, vaan kaikki varttuneet mustapaidat olivat AKS:n organisoimissa linnoitustöissä Kannaksella.\n\nLähteet\n , osa VIII: Sinimustat ja mustapaidat, sivut 292–313\n\nViitteet \n\nIsänmaallinen kansanliike\nLapuanliike\nEntiset suomalaiset poliittiset nuorisojärjestöt\nSuomalaiset nationalistiset järjestöt"}
{"id": "203020", "url": "https://fi.wikipedia.org/wiki/Mother%20Earth", "title": "Mother Earth", "text": "Mother Earth on Within Temptation -yhtyeen toinen studioalbumi. Se äänitettiin kesällä 2000 ja julkaistiin 21. elokuuta 2001. Albumi myi platinaa Alankomaissa ja Saksassa sekä kultaa Belgiassa. Se julkaistiin alankomaalaisella DSFA Records -levymerkillä. Mother Earthista julkaistiin vuonna 2003 uusi versio, jolla on neljä bonuskappaletta.\n\nKappaleet \n ”Mother Earth” – 5:29\n ”Ice Queen” – 5:20\n ”Our Farewell” – 5:18\n ”Caged” – 5:47\n ”The Promise” – 8:00\n ”Never-Ending Story” – 4:02\n ”Deceiver of Fools” – 7:35\n ”Intro” – 1:06\n ”Dark Wings” – 4:14\n ”Perfect Harmony” – 6:58\n\nBonusraidat\n ”World of Make Believe” – 4:52 (limited edition)\n ”Restless” – 4:41 (vuoden 2003 painos)\n ”Bittersweet” – 3:20 (vuoden 2003 painos)\n ”Enter (live at Utrecht 1998)” – 6:38 (vuoden 2003 painos)\n ”The Dance (live at Utrecht 1998)” – 4:56 (vuoden 2003 painos)\n ”Deceiver of Fools” (live) (amerikkalainen painos)\n ”Caged” (live) (amerikkalainen painos)\n ”Candles” (live) (amerikkalainen painos)\n ”Ice Queen” (live) (amerikkalainen painos)\n\nSinglet\n Our Farewell\n Ice Queen\n Mother Earth\n\nAiheesta muualla \n Mother Earth Discogsissa \n \n\nVuoden 2001 albumit\nWithin Temptationin albumit"}
{"id": "1163016", "url": "https://fi.wikipedia.org/wiki/Suppo%20%28j%C3%A4%C3%A4tyyppi%29", "title": "Suppo (jäätyyppi)", "text": "Suppo eli hyyde eli suppojää on dynaamisen jäänmuodostuksen  kautta syntynyttä jäätä. Sitä syntyy erityisesti jokien turbulenttisissa virtauksissa, kun veden liike ei ole tarpeeksi tasaista, jotta niihin voisi syntyä jääkansi. Supon muodostuminen aiheuttaa ongelmia vesivoimalaitoksissa, kun jäätä alkaa kasaantua turbiinien seuloihin. Ajoittain vesivoimaloiden juoksutusta joudutaan pienentämään hyyteen aiheuttamien haittojen ehkäisemiseksi.\n\nMuodostuminen\nTalvipakkasillakin riittävän suuri virtausnopeus tekee mahdottomaksi yhtenäisen jääkannen muodostumisen. Tämän vuoksi turbulenttisissa joissa lämmönvaihto uoman ja ympäristön välillä on tehokasta, ja veden on mahdollista alijäähtyä eli jäähtyä jäätymispistettä kylmemmäksi. Hyydettä alkaa muodostua, kun tällaiseen veteen syntyy kasvavia ja toisiinsa tarttuvia jääkiteitä, esimerkiksi vedenpinnan yläpuolisen alijäähtyneen sumun härmistymisen tai lumihiutaleiden kautta.\n\nKatso myös \n jääpato\n\nLähteet\n\nAiheesta muualla \n Video: Yosemite Nature Notes Episode 9: Frazil Ice Youtube\n\nPotamologia"}
{"id": "1563194", "url": "https://fi.wikipedia.org/wiki/Caryn%20Davies", "title": "Caryn Davies", "text": "Caryn Davies (s. 14. huhtikuuta 1982) on yhdysvaltalainen soutaja. Hän voitti kahdeksikossa olympiakultaa Pekingissä 2008 ja Lontoossa 2012. Ateenan olympialaisissa 2004 hän saavutti hopeaa Yhdysvaltojen hävittyä Romanialle vajaalla kahdella sekunnilla. Davies voitti neljä maailmanmestaruutta: kahdeksikossa Sevillassa 2002, Etonissa 2006 ja Münchenissä 2007 sekä perämiehettömässä nelosessa Milanossa 2003. Oltuaan joitakin vuosia työelämässä Davies palasi soutukilpailuihin ja osallistui Ottensheimin MM-kilpailuihin 2019 perämiehettömässä nelosessa, jossa Yhdysvallat sijoittui kuudenneksi.\n\nLähteet \n\nYhdysvaltalaiset soutajat\nYhdysvaltalaiset olympiavoittajat\nVuonna 1982 syntyneet\nElävät henkilöt"}
{"id": "874355", "url": "https://fi.wikipedia.org/wiki/Cinema", "title": "Cinema", "text": "Cinema tarkoittaa muun muassa seuraavia:\n\n Cinema, Nazarethin albumi vuodelta 1986\n Cinema, elokuvateatteri Helsingissä vuoteen 1995\nCinema Bizarre, saksalainen yhtye\nCinema 180, elokuvateatteri Särkänniemessä\nCinema 4D, 3D-mallinnukseen ja animointiin tarkoitettu ohjelma"}
{"id": "1355520", "url": "https://fi.wikipedia.org/wiki/Informaatiotutkimuksen%20p%C3%A4iv%C3%A4t", "title": "Informaatiotutkimuksen päivät", "text": "Informaatiotutkimuksen päivät on kaksipäiväinen tapahtuma, jonka Informaatiotutkimuksen yhdistys ITY ry järjestää yhteistyössä Suomen yliopistojen informaatioalan oppiaineiden kanssa. Informaatiotutkimuksen päiviä vietetään syksyisin joka toinen vuosi.\n\nInformaatiotutkimuksen päivät kokoaa yhteen informaatiotutkimuksen ammattilaisia ja opiskelijoita. Tapahtumaan ovat tervetulleita osallistumaan niin ITY ry:n jäsenet kuin nekin, jotka eivät jäseniä ole. Informaatiotutkimuksen päivillä tarkastellaan monipuolisesti informaatioalan ajankohtaisia ilmiöitä niin tutkimuksen kuin ammattikäytäntöjenkin näkökulmasta. Informaatiotutkimuksen päivien esityksistä julkaistaan laajennetut abstraktit Informaatiotutkimus-lehdessä.\n\nInformaatiotutkimuksen päivien ohjelma muodostuu siten, että Informaatiotutkimuksen päivien järjestäjä julkistaa tapahtumalle aihehaun, työryhmäkutsun. Tämä antaa alan toimjoille mahdollisuuden ehdottaa haluamaansa aihepiiriä käsiteltäväksi Informaatiotutkimuksen päivillä. Työryhmä voi olla esityksistä tai alustuksista koostuva sessio, posterisessio, paneelikeskustelu tai muu työpaja, joka käsittelee valittua teemaa. Työryhmälle ehdotetaan tässä vaiheessa myös vetäjää, joka vastaa työryhmän organisoinnista ja esitysten valinnasta. Kun työryhmät on koossa, julkistetaan esitelmäkutsu, jossa pyydetään esitelmiä työryhmien aiheista. Koottujen työryhmien ja saatujen esitysten pohjalta muotoutuu informaatiotutkimuksen päivien ohjelma.\n\nInformaatiotutkimuksen yhdistys ITY ry \nInformaatiotutkimuksen yhdistys ITY ry on ainoa tieteellinen suomalainen informaatiotutkimuksen alan yhdistys. Yhdistyksen jäseneksi ovat tervetulleita kaikki, jotka ovat kiinnostuneita informaatiotutkimuksesta sekä kirjasto- ja tietopalvelualan teoreettisista kysymyksistä ja toiminnan kehittämisestä. Yhdistyksen jäsenkunta koostuu alan tutkijoista ja opettajista, opiskelijoista sekä alan muissa työpaikoissa (kirjastot, tietopalvelut ym.) toimivista asiantuntijoista.\n\nInformaatiotutkimus-lehti (entinen Kirjastotiede ja informatiikka) \nInformaatiotutkimuksen yhdistys ITY ry julkaisee Informaatiotutkimus-lehteä, joka on ainoa tieteellinen, suomalainen, vertaosarvioitu informaatiotutkimuksen alan julkaisu. Informaatiotutkimus-lehti on avoimesti saatavilla verkossa .\n\nLehdessä julkaistaan laajennetut abstraktit Informaatiotutkimuksen päivien esityksistä.\n\nITY ry:n kevät- ja syysseminaarit \nITY ry järjestää kaksi kertaa vuodessa tieteellisiä seminaareja. Syksyisistä seminaareista Informaatiotutkimuksen päivät ovat suurimmat. Kevät- ja syysseminaareihin, Informaatiotutkimuksen päiviä lukuun ottamatta, osallistuminen on maksutonta.\n\nInformaatiotutkimuksen päivät 2010, Tampere \nInformaatiotutkimuksen yhdistys järjesti ensimmäiset Informaatiotutkimuksen päivät 21.-22.10.2010 Tampereella. Ensimmäisten informaatiotutkimuksen päivien osallistujamäärä oli 161 henkilöä. Esityksiä kuultiin 49 kappaletta.\n\nTeemat ja ohjelma \nVuonna 2010 Informaatiotutkimuksen päivillä käsiteltiin työryhmien otsikoita mukaillen seuraavanlaisia teemoja: \n\nTieteellinen kommunikaatio ja bibliometriikka\nHistoriallinen ja futurologinen kirjasto- ja informaatiotutkimus\nKirjasto 2.0\nTerveysinformaatio ja arkielämän terveystieto\nTiedon järjestäminen, semanttinen web ja ontologiat kirjastojen kannalta\nDokumentointi ja dokumentoidun tiedon käyttö ihmistyössä\nTiedon hallinta ja säilyttäminen muistiorganisaatioissa ja organisaatiokontekstissa\nOppiminen ja tiedonhankinta\nLukutaitojen opetus- ja ohjauskäytännöt yleisissä kirjastoissa\nTiedonhaun tutkimusryhmä FIRE \nVuoden 2010 Informaatiotutkimuksen päivien tarkka ohjelma on luettavissa ITY ry:n verkkosivuilla \nsekä Informaatiotutkimus-lehdessä Vol 29, Nro 3 (2010) , jossa on julkaistu esitelmien abstraktit.\n\nInfomaatiotutkimuksen päivät 2012, Turku \nVuonna 2012 Informaatiotutkimuksen päivät järjestettiin Turussa 1. - 2.11.2012.\n\nTeemat ja ohjelma \nVuonna 2012 Informaatiotutkimuksen päivillä käsiteltiin työryhmien otsikoita mukaillen seuraavanlaisia teemoja: \n\nInformaatiolukutaito ja informaatiokäyttäytyminen oppimisen kontekstissa\nKirjastot ja sosiaalinen media\nTiedonhallinta\nAsiakirjahallinta\nBibliometriikka ja tieteellinen kommunikaatio\nKaunokirjallisuuden lukeminen, lukemisen tukeminen ja haku yleisissä kirjastoissa\nTerveyteen liittyvä tieto ja terveyteen liittyvä informaatiokäyttäytyminen \nVuoden 2012 Informaatiotutkimuksen päivien ohjelmasta löytyy lisätietoa Informaatiotutkimus-lehdestä Vol 31, Nro 3 (2012) , jossa on julkaistu esitelmien abstraktit.\n\nInfomaatiotutkimuksen päivät 2014, Oulu \nInformaatiotutkimuksen yhdistys järjesti Informaatiotutkimuksen päivät Oulussa 6. - 7. 11.2014.\n\nTeemat ja ohjelma \nVuonna 2014 Informaatiotutkimuksen päivillä käsiteltiin työryhmien otsikoita mukaillen seuraavanlaisia teemoja: \n\nMonilukutaito ja informaatiolukutaito\nInformaatio- ja kirjahistorian sekä lukemisen historian tutkimus\nKirjastotutkimus ja kirjaston käsite\nTutkimusdatan hallinta yliopistoissa\nTiedonhaku ja sisällönkuvailua tukevat rakenteet, ontologiat ja muut muodot\nErikoisaineiston haku ja kuvailu: kaunokirjallisuus, museoaineistot, pelit, ynnä muut\nTieteelliset kirjastot ja tutkimuksen arviointi\nInformaatio, viestintä, yhteiskunta ja politiikka\nInformaatiokäyttäytyminen ja informaatiokäytännöt\nTerveystieto ja -viestintä\nTietojohtaminen\nTieteellisen viestinnän tutkimus ja informetriikka \nVuoden 2014 Informaatiotutkimuksen päivien ohjelmasta löytyy lisätietoa Informaatiotutkimus-lehdestä Vol 33, Nro 3 (2014) , jossa on julkaistu esitelmien abstraktit.\n\nInfomaatiotutkimuksen päivät 2016, Tampere \nInformaatiotutkimuksen yhdistys järjesti Informaatiotutkimuksen päivät Tampereella 3.-4.11.2016.\n\nTeemat ja ohjelma \nVuonna 2016 Informaatiotutkimuksen päivillä käsiteltiin työryhmien otsikoita mukaillen seuraavanlaisia teemoja: \n\nKirjaston virtuaalinen läsnäolo asiakkaan arjessa ja työssä\nTerveystietokäyttäytyminen, terveystiedon lukutaito ja e-terveys\nVähemmistö- ja erityisryhmien informaatiokäyttäytyminen ja käytännöt\nKirjastotutkimus ja kirjastopolitiikka\nDigitoidut kokoelmat digitaalisten ihmistieteiden tutkimusaineistona\nKnowledge Management\nTutkimusdatan hallinta\nTieteen vaikuttavuuden mittarit \nVuoden 2016 Informaatiotutkimuksen päivien tarkka ohjelma on luettavissa ITY ry:n verkkosivuilla \n\nsekä Informaatiotutkimus-lehdessä Vol 35, Nro 3 (2016) , jossa on julkaistu esitelmien abstraktit.\n\nLähteet\n\nViitteet \n\nInformaatiotutkimus"}
{"id": "78744", "url": "https://fi.wikipedia.org/wiki/Algarve", "title": "Algarve", "text": "Algarve (arabian sanasta al gharb, tarkoittaa länttä) on Portugalin etelärannikosta koostuva alue, jolla sijaitsevat muun muassa Faron, Lagosin ja Sagresin kaupungit. Alueen hallinnollinen keskus on Faro, jossa on muun muassa kansainvälinen lentoasema. Algarven pinta-ala on 5 412 neliökilometriä ja alue on mäkistä. Alueella oli vuonna 2011 noin 450 000 asukasta. Tärkeimpiin elinkeinoihin kuuluu muun muassa matkailu.\n\nYhteinen tilastollisten alueyksiköiden nimikkeistössä Algarve on NUTS II -tason alue. Faron piiri on sen ainoa NUTS III -tason alue, joten kahden tason alueiden tilastot ovat yhtenevät.\n\nAlgarvessa sijaitsevat kunnat ovat:\n\nAlbufeira\nAlcoutim\nAljezur\nAlvor\nCastro Marim\nFaro\nLagoa\nLagos\nLoulé\nMonchique\nOlhão\nPortimão\nSão Brás de Alportel\nSilves\nTavira\nVila do Bispo\nVila Real de Santo António.\n\nAlgarven sisämaassa maalaiselämä jatkuu vanhaan tapaan ja seuraa vuodenaikojen kiertoa. Rannikolla kalastetaan ja kerätään meren selkärangattomia, mutta matkailu on muuttanut siellä elinkeinoelämää. Etenkin rannikon keskiosassa hotellit ja niihin liittyvät toiminnat dominoivat maisemaa. Itäosassa on rauhallisia pikkukyliä ja korkkipuu- ja oliivilehtoja, länsiosassa villimpää luontoa ja paikkoja joihin luontoharrastajat matkustavat näkemään lintuja ja delfiineitä.\n\nAlgarve on aikoinaan ollut merkittävää mantelien viljelyaluetta. Sata vuotta sitten Portugali oli maailman tärkein mantelinviejä, ja keväällä varisevia mantelinkukkia sanottiin ”Algarven lumeksi”. Algarvessa tuotettiin 10 000 tonnia manteleita vuodessa vuoteen 1965 asti, mutta sitten matkailu syrjäytti viljelyn elinkeinona, mantelitarhoja raivattiin turismin tarpeisiin ja 1980-luvun jälkeen mantelintuotantoa ei ole enää tilastoitu. Alueen uusi viljelykasvi on johanneksenleipäpuu, jota hyödynnetään biopolttoaineiden tuotannossa. Myös mantelien kuoria käytetään polttoaineena.\n\nLähteet\n\nAiheesta muualla \n\nSeulonnan keskeiset artikkelit"}
{"id": "58083", "url": "https://fi.wikipedia.org/wiki/Nuoret%20Vihaiset%20Miehet", "title": "Nuoret Vihaiset Miehet", "text": "\nNuoret Vihaiset Miehet on vuonna 1989 perustettu porilainen rock-yhtye. Nuoret Vihaiset Miehet julkaisi ensimmäisen levynsä: \"Ananasta ja rauhaa\" omakustanteena, toisen, minicd:nsä: ”Prrrkele!?!” yhtye levytti (jo edesmenneelle) porilaiselle Betelgeuze-recordsille, seuraavan pitkäsoittonsa ”Maailmanloppua odotellessa” bändi julkaisi jälleen omakustanteena. Maanantai klo 4.45-minicd:n julkaisusta vastasi taasen helsinkiläinen Saturnus Records. Vuosina 2003-2012 yhtye julkaisi levyjään porilaisen musiikkiyhdistyksen, Karhurock ry:n kautta. Vuodesta 2013 saakka yhtyeen levyt on julkaissut Ulvilalainen Valerian Music joka julkaisi vuonna 2015 yhtyeen koko tuotannon uudelleenmasteroituina versioina digitaalisessa muodossa. \n\nYhtyeen merkittävin kokoonpanomuutos oli alkuperäisen laulusolistin Make Vettenrannan lähtö yhtyeestä vuonna 2004. Yhtye palasi kuitenkin vuonna 2012 lähes alkuperäiseen, vuoden 1989 kokoonpanoonsa  ja nykyinen kokoonpano koostuukin rumpalia lukuun ottamatta yhtyeen alkuperäisjäsenistä.\n\nNuoret Vihaiset Miehet ovat tehneet jääkiekkojoukkue Porin Ässien kannatuslaulun Patasydän. Levytetyssä versiossa on mukana Yö-yhtyeen laulusolisti Olli Lindholm.\n\nSuomen jääkiekkomaajoukkueelle yhtye teki virallisen kannatuslaulun \"Sydän on sinivalkoinen\" vuonna 2009, laulun on levyttänyt myös Pate Mustajärvi vuonna 2011.\n\nYhtye sai oman nimikko-oluen elokuussa 2013 kun Pyynikin käsityöläispanimo julkaisi Nuoret Vihaiset Miehet - Patasydän Dark ale -oluen.\n\nJäsenet\n\nNykyinen kokoonpano \n Make Vettenranta – laulu (1989–2005, 2012–)\n Semppa Hiltunen – kitara (1989–1994, 1996–2001, 2012–)\n Kimmo \"Höntsä\" Haavisto – basso (1989–)\n Marko Tähtinen – rummut (2015–)\n\nEntiset jäsenet \n Sami Kakko – rummut (1989–2007)\n Beisi Ristolainen – kitara, koskettimet, laulu (1991–1994), rummut (2012–2015)\n Ville Kiviranta – kitara (1994–1996)\n Marko Rantanen – kitara, laulu (1994–2001)\n Janne Lintula – kitara (2001–2012)\n Sami Välimäki koskettimet (2001–2004, mukana myös keikoilla 2010 -luvulla)\n Joni Andersson – koskettimet, laulu (2004–2006)\n Ville Syväjärvi – laulu (2005–2006)\n Juha Lamminen – laulu (2006–2012)\n Aki Ekqvist – rummut (2007–2012)\n\nDiskografia\n\nStudioalbumit\n\nVideot \n Kukkasten vallankumous (1994)\n Neonhipit (1997)\n Odotan (1999)\n Yksinäisyys1 (2001)\n Patasydän (2012)\n 1989 (painukaa...) (2012)\n Kahdestaan (2016)\n\nEP:t\n\nMukana kokoelmilla \n Pop Today (”NVM II” ja ”Perjantai 13. päivä\")\n Rock-Pori (”Lenita”)\n Protpori (”Tukehdun”, ”Ilman sua”) (1999)\n Suomipunkkia 2 (\"Hyvästi!\") (2002)\n Sydän on sinivalkoinen – sinivalkoista lätkämusaa (”Sydän on sinivalkoinen” ja \"Patasydän”) (2009)\n\nSinglet \n ”Ässät taistelee” / ”Patasydän” (feat. Olli Lindholm) (2003)\n ”Kaikki tahtoo” / ”Niin kuin aina” (2004)\n ”Eksyneet” / ”Niin kuin aina” (2005) \n ”Tää kesä (ei pääty koskaan)” (2007)\n ”Sydän on sinivalkoinen” (2009)\n ”1989 (painukaa...)” (2012)\n ”Tänään ollaan kuninkaita” (2016)\n ”Kahdestaan” (feat. Noora Tommila) (2016)\n ”Yksin” (2016)\n ”#Hihatpalaa” (2018)\n ”Aikapommi” (2018)\n ”Nosta nyrkki ilmaan” (2019)\n ”Carpe diem” (2020)\n ”Elämä ei odota” (2021)\n\nAiheesta muualla \n Viralliset kotisivut\n\nSuomalaiset rockyhtyeet\nPorin musiikki"}
{"id": "297710", "url": "https://fi.wikipedia.org/wiki/Serpien%20kyl%C3%A4ss%C3%A4%203", "title": "Serpien kylässä 3", "text": "\nSerpien kylässä 3 on kolmas osa Serpien kylässä -sarjasta. Levyille on koottu radiosketsejä  Pirkka-Pekka Peteliuksen ja  Pedro Hietasen Yömyöhä-radio-ohjelmasta. Mukana ovat ohjelmat: Matkailu kaventaa sekä Sota ja rauha. Tupla-CD:n saa myös Serpien kylässä Box 1:n mukana.\n__notoc__\n\nSisältö\n\nCD 1 \nEnsimmäisellä levyllä on Matkailu kaventaa (9. syyskuuta 1988)\nAvaus ja asiantuntijoiden esittely\nRappu von Rosenlewin unohtumaton Saksanmatka\nLudmila Holdenburg-Kyhmy ja laajentava matkailu\nSievä Heijari ja Keimo Lantio Karvasalmen nudistileirillä\nSDP:n uutisia\nTiedote matkailualan tiedotteista\nJoulu Porvoon maalaiskunnassa\nHerra 47 ja henkistä ristiretkeilyä\nIivana Niemisen kokemuksia tulityöskentelystä\nUutiset\nKorian rabiesfestivaalit\nPer \"Pelle\" Haschisblad ja Rinkeby resorna\nJarnan äidin kyttääminen\nPer-Olof Hirviön ikävänpuoleinen Thaimaanmatka\nHuoneisto-Jordan -kiinteistökeskus\nSMP:n uutisia\nAhmed Kottero ja koviin kuumuuksiin varustautuminen\nJarnan bändi\nYlva Hubatsa ja evlutkorisca\nMaahanpanijaisjenkka\nAlbania, maa jossa ei ole mitään\nEino Piimä kritisoi ohjelmaa\nGeorge Hyhmä ja eloonjäämismatkat\nVarsova-Novotski -sanomalehtikärpäslätkä\nHyvää yötä kaikille, hei hei\n\nCD 2 \nToisella levyllä on Sota ja rauha (10. helmikuuta 1989)\nAiheen ja asiantuntijoiden esittely\nPentti Hilkuri ja aseista kieltäytyminen\nMielipiteitä aseista kieltäytymisestä\nTapaus sotapesässä\nNästy Pynninen-Velli etsii miestään\nTeltta tulessa\nIlta Mannerheimeilla\nAamu Mannerheimeilla\nNuku pommiin\nPeski Lärse kritisoi ohjelmaa\nValkku Mursinainen ja uudet aseet\nLotta Lundgren ja karjalan piirakat\nJermu Laineen kanssa saunassa\nHerra 47 ja vanhat konkarit\nLotat\nRaatteen tiellä 1943\nSKDL:n uutisia\nSankarihaudoilla Sankari Alkio\nKeeppu Rilli ja joukkojen poistuminen Afganistanissa\nRauhan kintussa\nTietokilpailukysymys\nMaila Pyjama vastaa tietokilpailukysymykseen\nAtte Piimä vastaa tietokilpailukysymykseen\nYlva Hubatsa lähettää terveisiä\nRauhan kanssa\nTietokilpailun ratkaisu\nTakametsien tahko\nHei vaan ja hyvää yötä\n\nLähteet\n\nAiheesta muualla \n\nVuoden 2005 albumit\nSerpien kylässä -albumit"}
{"id": "1576694", "url": "https://fi.wikipedia.org/wiki/Verhneje%20%28j%C3%A4rvi%20Pihkovan%20alueella%29", "title": "Verhneje (järvi Pihkovan alueella)", "text": "Verhneje () on järvi Luoteis-Venäjällä Pihkovan alueen Novosokolnikin piirissä. Järven nimi muodostuu yläjuoksun puolella tarkoittavasta sananosasta (), joten озеро Верхнее suomentaa vapaasti Ylinenjärvi tai Yläjärvi.\n\nMaantietoa \nJärvi on kilometrin pitkä, 750 metriä leveä ja sen pinta-ala on 54 hehtaaria. Keskisyvyys on 4 metriä ja syvänteessä on 11 metriä vettä. Järvellä on saareton järvenselkä. Järven itäpuolella vajaan kilometrin päässä sijaitsee Tšernetsovo () kylä, jonka peltoja ulottuu rantaan asti. Pohjoispuolella on muutaman talon kylä Zaretšje () , jonka peltoja on rannassakin. Kylän peltoaukea ulottuu pohjoispuolen järville asti.\n\nLuontoarvoja \nJärvessä elää ainakin lahna, hauki, muikku, ahven, pasuri, kiiski, karppi, ruutana, suutari, made, säyne, törö, simppu, mutakala, rantanuoliainen, seipi, turpa, allikkosalakka, salakka, nieriä ja kymmenpiikki, sekä joitakin Rutilus-suvun kaloja ja jokirapua niukasti.\n\nVesistösuhteita \nVerhneje sijaitsee Velikajan valuma-alueella. Velikaja on Velikajan valuma-aluen pääuoma ja valuma-alue muodostaa Narvanjoen vesistöalueen eteläisimmän osan. Velikaja laskee Peipsijärveen, mistä Narvanjoki jatkaa pohjoiseen päin ja laskee lopuksi Itämerellä Suomenlahteen.\n\nJärven ympärillä on joukko järviä, joista laskee ojat Velikajaan tai järveen. Näitä ovat esimerkiksi eteläpuolinen järvi Gluten (), pohjoisten järvien Tšorno (), Sejatoje () ja Maloje Ostrije (). Järven valuma-alueen koko on 99,9 neliökilometriä , mikä johtuu lähinnä Velikajasta. Järvi on sen läpivirtausjärvi. Pääuomassa edellinen järvi on Hodšo ja seuraava on Maloje Ostrije ja Bolšoje Ostrijo.\n\nHuomautuksia\n\nLähteet \n\nPihkovan alueen järvet\nVelikajan valuma-alue\nNovosokolnikin piiri"}
{"id": "1180387", "url": "https://fi.wikipedia.org/wiki/WarioWare%3A%20Touched%21", "title": "WarioWare: Touched!", "text": "WarioWare: Touched! (Japanissa nimellä Sawaru Made in Wario) on Nintendon julkaisema peli Nintendo DS:lle. Peli julkaistiin alun perin Japanissa 2. joulukuuta 2004. Pelissä hyödynnetään Nintendo DS:n kosketusnäyttöä, gyroskooppianturia sekä mikrofonia.\n\nLähteet \n\nVuoden 2004 videopelit\nWario-pelit\nToimintapelit\nNintendo DS -pelit"}
{"id": "1505278", "url": "https://fi.wikipedia.org/wiki/Samuel%20Nyman", "title": "Samuel Nyman", "text": "Samuel Nyman (s. 1987 Hanko) on suomalainen radiotoimittaja ja juontaja. Hän toimi helmikuusta 2019 Radio Cityn iltapäiväohjelman juontajana syksyyn 2020 asti, jolloin hän siirtyi juontamaan Cityn Aamua yhdessä Jere Jääskeläisen kanssa..\n\nVuonna 2011 hän aloitti HEO kansanopistossa radio- ja TV-journalismi opinnot ja pääsi harjoitteluun NRJ-radiokanavalle. Harjoittelun päätyttyä hän juonsi NRJ:n perjantai-iltapäivää yhdessä Jani Jääskeläisen kanssa.\n\nLisäksi Nyman on työskennellyt juontajana muun muassa The Voicella ja YleX:llä. \n\nNyman nähtiin myös cameoroolissa vuonna 2016 elokuvassa Onnenonkija.\n\nLähteet \n\nElävät henkilöt\nSuomalaiset radiotoimittajat\nVuonna 1987 syntyneet"}
{"id": "251585", "url": "https://fi.wikipedia.org/wiki/Oksava", "title": "Oksava", "text": "Oksava on Haapajärven kylä ja taajama. Taajaman väkiluku vuonna 2005 oli 1 093 ja pinta-ala 13,6 km², josta vettä 0,4 km². Asukasluvultaan Oksava on Haapajärven keskustaajaman jälkeen toiseksi suurin taajama.\n\nOksava sijaitsee noin 9 km:n päässä Haapajärven keskustasta ja 20 km:n päässä Nivalasta valtatie 27:n ja Aholantien risteyksessä. Kylän halki virtaa Kalajoki, jossa on Oksavan voimalaitos. Oksavalta on löydetty uhrikivi.\n\nOksavalla on ala-asteen koulu, jossa on noin 60 oppilasta.\n\nLähteet \n\nHaapajärven kylät\nPohjois-Pohjanmaan maakunnan taajamat"}
{"id": "613766", "url": "https://fi.wikipedia.org/wiki/Pioneeripataljoona%2034%20%28jatkosota%29", "title": "Pioneeripataljoona 34 (jatkosota)", "text": "Pioneeripataljoona 34 eli Pion.P 34 oli jatkosodan aikainen Pohjois-Pohjanmaan sotilasläänin  perustama divisioonan pioneeripataljoona. Pataljoona kuului 3. divisioonaan.\n\nPerustaminen\nPioneeripataljoona 34 perustettiin Muhoksella ja Utajärvellä 15. - 20. kesäkuuta 1941.\n\nKomentaja(t)\n\nluutnantti E K Pyyry - heinäkuu 1941\nluutnantti N Simpainen -lokakuu 1941\nInsinöörikapteeni M Väre -toukokuu 1942\nInsinöörikapteeni R Lampi -lokakuu 1942\nkapteeni V Nuottimäki - marraskuu 1943\nkapteeni L J Sutela - marraskuu 1944\n\nKeskittäminen\nPioneeripataljoona keskitettiin Hyrynsalmelle 20. kesäkuuta 1941.\n\nSotatie \n\nHyrynsalmi 20.kesäkuuta 1941\nLahnajärvi Vuokkiniemi heinäkuussa 1941\nKananainen tammikuussa 1942\nRöhö Uhtua tammikuussa 1942\nVuonninen syyskuussa 1942\nJyvälahti elokuussa 1943\nHyrynsalmi huhtikuussa 1944\nRaivola toukokuussa 1944\nKyyrölä Jääski Pulsa syyskuussa 1944\n\nLapin sota \n\nOulu 28. syyskuuta 1944\nKello Ii Toppila kesäkuussa 1944\nToppilasta Tornion Röyttään 7. lokakuuta 1944 aluksella \"Per Brahe\" kello 02.00 - 06.30\nKittilä Muonio 5. marraskuuta 1944\nVeitsiluodon satama Muhos (kotiuttaminen)\n\nLakkauttaminen \n\nPioneeripataljoona 34 kotiutettiin marraskuussa 1944 Muhoksella.\n\nLähteet\n\nViitteet \n\nJatkosodan suomalaiset pioneeripataljoonat"}
{"id": "1304284", "url": "https://fi.wikipedia.org/wiki/Iso-Kuukkanen", "title": "Iso-Kuukkanen", "text": "Iso-Kuukkanen  on Keski-Suomessa Jyväskylän ja Laukaan kuntarajalla Jylhänperän lähellä sijaitseva järvi.\n\nMaantietoa \nJärven pinta-ala on 180 hehtaaria eli 1,8 neliökilometriä, se on 2,7 kilometriä pitkä ja 1,3 kilometriä leveä. Järvellä on suuri järvenselkä, jonka länsireunalla on järven ainoa saari Pukkisaari. Järvi kapenee lounaiskulmassa kapeaksi salmeksi, jonka päässä sijaitsee lahdenpohjukka Pieni-Kuukkanen. Järven pohjois-, itä- ja eteläpuolella kohoavat korkeat mäet. Eteläinen Pukkivuori nousee 55 metrin korkeuteen. Pukkisaari on 160 metriä pitkä, 90 metriä leveä ja sen pinta-ala on kartasta mitattuna 1,0 hehtaaria. Järvi on luodattu ja siitä on julkaistu syvyyskartat. Järven tilavuus on 13,13 miljoonaa kuutiometriä eli 0,01313 kuutiokilometriä. Sen keskisyvyys on 7,3 metriä ja suurin syvyys on 25 metriä. Järvenselällä on laaja yli 15 metriä syvä syvänne, jossa syvin kohta sijaitsee. Pukkisaaren kaakkoispuolella sijaitsee vielä toinen yli 15-metrinen syvänne. Pieni-Kuukkanen on yhdeksänmetrinen. Järven rantaviivan pituus on 9,6 kilometriä ja sen rannat ovat metsämaata lukuun ottamatta järven länsirantojen suomaita. Järven ympäristössä on vain haja-asutusta ja rannoille on rakennettu yli 30 vapaa-ajan asuntoa. Niille tulee tiet seututieltä 638 tai Petäiskorven kautta tulevalta tieltä. Jyväskylän ja Laukaan välinen kuntaraja ylittää järven keskeltä niin, että suuri osa järvestä jää Jyväskylän puolelle.\n\nLuontoarvoja \nJärven veden humuspitoisuus on pieni ja sen ekologinen luokitus on vuonna 2013 ollut erinomainen. Vedessä on vain vähän ravinteita ja järvi onkin karu. Järven tilanne on ollut aina vakaa.\n\nVesistösuhteet \nJärvi sijaitsee Kymijoen vesistössä (vesistöaluetunnus 14) Suur-Päijänteen alueen (14.2) Tuomiojärven–Palokkajärven valuma-alueella (14.29), jonka Makkarajoen valuma-alueeseen (14.296) järvi kuuluu. Järven valuma-alueesta 90 % on metsämaata ja 10 % peltomaata. Vesi viipyy järvessä poikkeuksellisen kauan. Sen laskennallinen viipymä on 957 vuorokautta eli lähes kolme vuotta. Järven vedenpinnan korkeus on 131,2 metriä mpy.\n\nJärveen on johdettu kymmenen metsä- tai suo-ojaa. Järven itärantaa tulee Hosioislammen (2 ha) ja Purstolammen yhteinen laskuoja. Pohjoisrantaan laskee ojitetun Konttisuon ja pieneten Konttilampien laskuoja. Pohjoisrantaan laskee myös Karhujärvi (14 ha) lyhyttä ojaa pitkin. Läntiseen rantaan Sammalislahteen ja Kaukolahteen laskevat ojitetun suoalueen pienet ojat, joita myöten laskee myös Rummakkolampi (1 ha). Askeleentakanen (2 ha) on varsin syvä pikkulampi, jonka laskuoja on vain muutama metri pitkä. Pukkivuoren takana sijaitsee Hiidenjärvi (50 ha), jonka laskuoja laskee Pieni-Kuukkaseen. Sen takaa idästä tulee vielä pikkuoja nimettömältä lammelta, jonka rantakalliossa on Halsvuoren kalliomaalaus. Pieni-Kuukkasesta alkaa laskujoki Lapiojoki, joka laskee 3,2 kilometrin päässä Lehesjärvi-Vähäjärveen (86 ha).\n\nLähteet \n\nTuomiojärven–Palokkajärven valuma-alue\nJyväskylän järvet\nLaukaan järvet"}
{"id": "1745872", "url": "https://fi.wikipedia.org/wiki/J%C3%A4%C3%A4kiekon%20I-divisioona%201978%E2%80%931979", "title": "Jääkiekon I-divisioona 1978–1979", "text": "Kaudella 1978–1979 Jääkiekon I-divisioona pelattiin kymmenen joukkueen nelinkertaisena sarjana. Sarjan kaksi parasta etenivät SM-karsintaan kahden SM-liigan heikoimman joukkueen kanssa ja kaksi heikointa joukkuetta joutuivat karsimaan sarjapaikastaan II-divisioonan parhaiden kanssa.\n\nSarjataulukko \nKaksi parasta SM-liigakarsintaan, kaksi heikointa I-divisioonakarsintaan.\n\nLiigakarsinta \nKärpät ja KooVee säilyttivät liigapaikkansa.\n\nI-divisioonakarsinta \nSport ja Jukurit säilyivät I-divisioonassa.\n\nLähteet \n\nJääkiekon I-divisioona\nVuoden 1978 jääkiekko\nVuoden 1979 jääkiekko"}
{"id": "1374", "url": "https://fi.wikipedia.org/wiki/Watergate-skandaali", "title": "Watergate-skandaali", "text": "Watergate oli tietovuoto, poliittinen skandaali ja perustuslaillinen kriisi Yhdysvalloissa vuosina 1972–1974. Se johti presidentti Richard Nixonin eroon. Vähän ennen Yhdysvaltain presidentinvaaleja vuonna 1972 silloisen presidentti Nixonin yksityiset avustajat, lempinimeltään ”Putkimiehet”, murtautuivat kilpailevan demokraattisen puolueen kansallisen komitean toimistoon 17. kesäkuuta 1972, josta he jäivät kiinni itse teossa. Kyseinen toimisto sijaitsi Washingtonissa Watergaten hotelli- ja toimistorakennuksessa, josta skandaali sai nimensä.\n\nEräät presidentin alaisuudessa työskentelevät henkilöt alkoivat jarruttaa murron tutkimuksia. Tämän seurauksena lehdistö ryhtyi penkomaan murron taustoja. Vuonna 1973 varmistui Putkimiesten yhteys Nixonin uudelleenvalintakomiteaan, mikä edelleen laajensi rikostutkintaa. Suojellakseen itseään Nixon erotti avustajiaan. Estääkseen tietovuotoja hän oli nauhoittanut ja arkistoinut kaikki Valkoisen talon puhelinkeskustelut, jotka jouduttiin luovuttamaan tutkittaviksi. Ratkaisevasta nauhasta oli pyyhitty pitkä, Nixonin syyllisyyden tai syyttömyyden todistava osa pois. Nixon erosi oma-aloitteisesti virastaan vuonna 1974, ja hänen seuraajansa Gerald Ford armahti hänet.\n\nMurto\nLauantaina 17. kesäkuuta 1972 vartija Frank Wills oli kierroksellaan Watergate-rakennusryhmän luona, kun hän huomasi, että toimistorakennuksen oven salvassa oli teippiä, joka esti sitä menemästä lukkoon. Wills poisti sen, mutta myöhemmin palatessaan huomasi, että ovi oli jälleen teipattu. Tällöin Wills soitti poliisille. Se saapui alle kahdessa minuutissa.\n\nSisälle päästyään poliisit löysivät teippiä useista ovista – lisäksi huoneita oli pengottu. Viisi miestä (Bernard Barker, Virgilio Gonzalez, Eugenio Martínez, James McCord ja Frank Sturgis) pidätettiin epäiltynä murtautumisesta demokraattien päämajaan. Murtautujilla oli salakuuntelulaitteita, kyynelkaasukyniä, filmirullia, lukkosepän työkaluja ja tuhansia dollareita sadan dollarin seteleinä. DNC:n päämajaan oli murtauduttu myös 28. toukokuuta, kun FBI-agentti G. Gordon Liddyn johtama ryhmä oli käynyt asentamassa salakuuntelulaitteita.\n\n18. kesäkuuta 1972 Washington Post oli kuitenkin kertonut, että pidätetyillä oli myös tiirikoita, sorkkarautoja, vastaanotin, jolla voi kuunnella poliisiradiota ja puhelinkeskusteluita, radiopuhelin, 2 kameraa, 40 filmirullaa ja 6500 dollaria. Edward Martin (alias James W. McCord) sanoi olleensa entinen CIA-agentti. Frank Sturgis (alias Frank Fiorini) oli palvellut vuonna 1958 Kuuban sotilastiedustelussa. Hän oli Kansainvälisen antikommunistisen prikaatin päällikkö. 23 prikaatilaista oli mennyt Sikojenlahden maihinnousun jälkeisenä vuonna, 1962, Kuuban Matanzasin maakuntaan aloittamaan sissisotaa. Myös Martinez ja Gonzalez olivat lähtöisin Kuubasta. Maanantaina 19.6. Washington Post kertoi, että McCord oli palkattu asentamaan CRP:n turvajärjestelmiä ja että kaikki viisi olivat pidätettäessä esiintyneet valenimillä. Lehti kertoi saaneensa tiedot soittamalla republikaanien puheenjohtajalle Bob Dolelle sekä John Mitchellille, joka on CRP:n johtaja ja entinen oikeusministeri.\n\nCRP\n\nWashington Post oli löytänyt yhteyden McCordin ja Nixonin uudelleenvalintakampanjan (Committee for the Re-Election of the President CRP, epävirallinen nimi CREEP) välillä, kun Carroll Kilpatrick, lehden toimittaja Valkoisessa talossa, oli huomannut hänen nimensä sunnuntain jutussa. \"Minä tunnen sen miehen\", hän sanoi soittaessaan toimitukseen. FBI löysi vielä vahvemman yhteyden: Bernard Barkerin osoitekirjasta löytyi E. Howard Huntin puhelinnumero ja hotellista löytyi Huntin allekirjoittama hotellilasku. FBI:n selonteon mukaan FBI:n Washingtonin palkallistoimisto oli soittanut Alexander Butterfieldille Valkoiseen taloon. Tämä oli kertonut, että Hunt oli työskennellyt Charles Colsonille. Colson oli presidentin erikoisneuvonantaja.\n\nMyöhemmissä tutkimuksissa ilmeni, että CRP oli maksanut murtomiehille 500 000 dollaria Nixonin kampanjarahoista. Summaan sisältyvät maksut vaitiolosta Nixonin suojelemiseksi ja väärien todistusten antaminen oikeudessa. CRP oli perustettu vuoden 1970 lopulla, ja keväällä 1971 se avasi toimiston Washington DC:ssä.\n\nCRP:llä oli kytkös Watergate-skandaaliin. Lisäksi se piti lahjuskassoja ja teki rahanpesua. \"Cash in Capital Raid Traced to Mexico\", uutisoi New York Times etusivullaan 31.7.1972. Miten asia oli selvinnyt? – Murtomiehiltä löydetyistä 100 dollarin seteleistä useimmilla oli peräkkäiset sarjanumerot. FBI jäljitti setelit miamilaiseen pankkiin, jossa entisellä CIA-agentilla, Bernard Barkerilla, oli tili. Barker oli tallettanut pankkiin 5 shekkiä, yhteensä 114 000 dollaria. 4 shekkiä oli peräisin meksikolaisesta pankista, mutta viides, 25 000 dollaria, oli amerikkalaisesta pankista eräältä Kenneth Dahlbergilta. Dahlberg oli presidentti Nixonin CRP:n johtajia. Muutama päivä shekkien tallettamisen jälkeen Barker nosti samat 114 000 dollaria käteisenä.\n\nNixonin leiri vastaa hyökkäämällä\n18. kesäkuuta 1972 Nixonin lehdistösihteeri Ronald Ziegler kuittasi Washington Postin etusivun uutisen \"kolmannen luokan murtojuttuna\".\n\nViisi päivää myöhemmin Valkoisen talon kansliapäällikkö Bob Haldeman sanoi Nixonille: \"FBI ei ole hallinnassa ... heidän tutkimuksensa on saamassa tuloksia, koska he ovat pystyneet jäljittämään rahat.\" Haldeman ehdotti, että meidän pitää saada Vernon Walters (CIA:n johtaja) sanomaan Pat Graylle (FBI:n johtaja), että pysyy erossa jutusta, joka ei ole tämän reviirillä. Nixon hyväksyi suunnitelman. \"Pelatkaa kovaa. Näin he pelaavat, ja näin me aiomme pelata.\" Tämä keskustelu, \"savuava ase\", oli myöhemmin ratkaiseva todiste Nixonia vastaan.\n\nTausta\nPresidentti Nixonin kauna lehdistöä kohtaan oli syvä ja pitkäaikainen. Jotta voisi ymmärtää Watergate-jutun logiikkaa, on syytä tarkastella \"Tricky Dickin\" temppujen historiaa.\n\nVuoden 1950 Kalifornian senaattorinvaaleissa Nixon syytti vastaehdokastaan Helen Douglasia kommunistisympatioista viittaamalla jopa tämän alushousujen väriin. \"Vaalien tarkoitus ei ole voittaa vastustaja, vaan tuhota hänet\", sanoi Nixonin kampanjastrategi Murray Chotiner. Nixon sai noin 700 000 ääntä enemmän kuin Douglas ja pääsi senaattiin.\n\nVuoden 1952 presidentinvaaleissa voittoa uhkasivat syytökset lahjusrahastosta. Nixon selvitteli ensin TV-puheessaan laajasti raha-asioitaan myönteiseltä kannalta. Sitten hän sanoi, että vaimo Pat ei käyttänyt minkkiä, vaan \"kunnon republikaanien kangastakkia\". Yllättäen Nixon myönsi saaneensa lahjan. Se oli cockerspanieli, jolle tytär Tricia antoi nimen \"Checkers (tammipeli)\" – \"Lapset rakastavat sitä\", jatkoi Nixon, \"ja haluan vain sanoa tämän, juuri nyt, että riippumatta siitä, mitä he sanovat siitä, aiomme pitää sen.\" Puhe varmisti Nixonille varapresidentin paikan.\n\nVuoden 1960 presidentinvaalit Nixon hävisi täpärästi John F. Kennedylle. Kennedy voitti 112 000 äänellä 68 miljoonasta äänestäneestä eli alle 0,2 prosentin erolla. Nixon myönsi julkisesti, että Kennedy voitti vaalit, mutta myöhemmin väitti omaelämäkerrassaan, että Teksasissa ja Illinoisissa oli ollut laajalti petoksia.\n\nKalifornian kuvernöörinvaaleissa 1962 Nixonin panettelut eivät enää purreet äänestäjiin: \"Tämä on ollut likaisin kampanja, missä olen ollut. Tämä mies (Nixon) väittää, että olen pehmeä kommunismille tai kommunistien suosija\", sanoi voittanut Edmund Brown. Demokraatit nostivat oikeusjutun Nixonin kampanjaa vastaan ja voittivat. Syytöksen mukaan Nixonin leiri oli rahoittanut demokraattien nimellä toiminutta vaalikyselyä, jossa yritettiin yhdistää Brown äärivasemmistoon. Tuomari määräsi Nixonin kampanjan maksamaan symboliset 100 dollaria vahingonkorvauksina. Nixonin vaalikampanjan järjestelyjä johti H. R. (Bob) Haldeman – sama mies, joka oli Watergaten aikana Valkoisen talon kansliapäällikkö. Tappionsa jälkeen Nixon sanoi lehdistölle: \"Teillä ei ole enää Nixonia potkittavana, koska tämä on viimeinen lehdistötilaisuuteni.\" Brown soitti Kennedylle ja sanoi: \"Luulen todella, että hän on psykoottinen. Hän on kyvykäs mies, mutta hän on hullu.\" – \"Yeah\", vastasi presidentti.\n\nVuonna 1968 Nixon oli päässyt presidentiksi vetoamalla \"hiljaiseen enemmistöön\" ja lupaamalla \"kunniakasta Vietnamin sodan loppua\".\n\n9. toukokuuta 1969 Valkoisessa talossa luettiin New York Timesin etusivun juttua, jonka mukaan Yhdysvallat oli laajentanut sodan Kambodžan puolelle. Tällaisten vuotojen tukkimiseksi ja syyllisten saamiseksi kiinni FBI määrättiin asentamaan 17 salakuuntelulaitetta, joista 13 meni Valkoisen talon henkilökunnan ja 4 lehdistön puhelimiin. Ohimennen mainittakoon, että USA pudotti Kambodžaan 540 000 tonnia pommeja ja näissä pommituksissa kuoli noin 100 000 kambodžalaista.\n\nPentagonin paperit\nVain viisi päivää ennen presidentti Nixonin virkaanastujaisia, vuonna 1969, valmistui erittäin salainen tutkimus. Julkaisuun liittyvillä tapahtumilla oli ratkaiseva merkitys Watergate-skandaalin syntymiseen. Kyseinen 7000-sivuinen tutkimus, Pentagonin paperit, paljasti, että kaikki hallitukset Trumanista Johnsoniin olivat tietoisesti johtaneet amerikkalaisia harhaan Yhdysvaltain toimien suhteen Kaakkois-Aasian sodissa. Tutkimusta johtaneen Leslie Gelbin alaisuudessa oli ollut 36 henkilöä. Yksi heistä, Daniel Ellsberg, jakoi kopioita tutkimuksesta sekä kongressiin että lehdistölle.\n\nNew York Times alkoi julkaista Pentagonin papereita 13. kesäkuuta 1971. Nixon sanoi Henry Kissingerille: \"Ihmiset pitäisi polttaa tällaisesta … laitetaan se koiranpentu (vuotaja) vankilaan.\" 15. kesäkuuta oikeusministeriö määräsi Timesille väliaikaisen julkaisukiellon kansalliseen turvallisuuteen viitaten. Presidentti kielsi kaikkia Valkoisen talon virkamiehiä puhumasta New York Timesille. Sitten Kissinger kertoi, mitä Ruotsin Olof Palme oli sanonut. – \"Se todistaa sodan\", Nixon keskeytti lauseensa ja jatkoi, \"mutta se osoittaa myös, että se on osa salaliittoa, mielestäni.\" Kissinger oli samaa mieltä.\n\n17. kesäkuuta 1971 Kissinger, Haldeman ja Nixon keskustelivat jälleen vuodosta. He arvelivat, että vuotaja voisi olla joko Ellsberg tai Gelb. Nixon käski avustajiaan varastamaan Vietnam-asiakirjat Brookings-instituutista, jossa oli vielä paljastamattomien papereiden kopiot, sekä lisäämään salaista tiedustelua. Nixon piti Pentagonin papereiden julkaisemista paitsi laittomana myös todisteena laajasta vasemmiston salaliitosta, jonka tarkoitus oli viedä häneltä oikeudet ja kaataa hänen hallituksensa. Kissinger ei ymmärrä, mitä murto Brookingsiin hyödyttäisi. Haldemanin ja Nixonin mukaan papereiden avulla voisi kiristää Johnsonia, joka oli määrännyt Vietnamiin pommitustauon hieman ennen vaaleja, vaikka toisaalta oli riski, että Brookings on siirtänyt paperit muualle. Kissinger ei vieläkään ymmärrä.\n\nNew York Timesin saama julkaisukielto tehosi, kunnes Washington Postista tuli Timesin manttelinperijä. Kun Post sai julkaisukiellon, Boston Globe alkoi julkaista Pentagonin papereita ja sai vuorostaan kiellon. Oikeudellinen läiskintä jatkui, kunnes yli kymmenen lehteä oli saanut kopiot salaisista papereista. New York Times väitti, että salaisten papereiden julkaiseminen oli sekä rutiinia että olennainen osa vapaan lehdistön toimintaa. Juttu meni korkeimpaan oikeuteen nimellä \"New York Times Co. v. The United States\". 30. kesäkuuta 1971 oikeus päätti äänin 6–3, että media saa jatkaa julkaisemista. Muutamaa tuntia aiemmin Mike Gravel oli lukenut Pentagonin papereita senaatissa 3 ½ tuntia ja siirtänyt niitä myös kongressin kirjastoon.\n\nSeuraavana aamuna (1.7.1971) huolestunut Nixon soitti Haldemanille ja sanoi: \"Vastassamme on vihollinen, salaliitto. He käyttävät kaikkia keinoja. – Me käytämme kaikkia keinoja. Onko selvä? … Haluan, että Brookings-instituutin kassakaappi tyhjennetään.\"\n\nPutkimiehet\nVasta myöhemmin osattiin yhdistää Watergate ja yhdysvaltalaisen sotilasalan tutkijan Daniel Ellsbergin käyttämän psykiatrin toimistoon tehty murto. Ellsberg itse oli vuotanut salaisia Pentagonin asiakirjoja lehdistölle ja oli syytteessä vakoilusta, varkaudesta ja salaliitosta. Murron tehneet Hunt ja G. Gordon Liddy eivät löytäneet mitään, jonka avulla voisivat saattaa Ellsbergin julkisuudessa huonoon valoon. Siksi he tuhosivat koko toimiston jälkien peittämiseksi. Murto yhdistettiin Valkoiseen taloon vasta paljon myöhemmin ja Ellsbergiin kohdistunut oikeudenkäynti päätettiin keskeyttää.\n\nPresidentti Nixon ja hänen neuvonantajansa Bob Haldeman keskustelivat 23. kesäkuuta mahdollisuudesta käyttää CIA:ta FBI:n tutkimuksien jarruttamiseksi. Keskustelu nauhoitettiin, mikä oli Nixonin suosima vakiokäytäntö, joka tosin pidettiin salassa. Nixon pyysi CIA:ta jarruttamaan FBI:n rikostutkimuksia ja väitti, että kyseessä oli kansallinen turvallisuus. Itse asiassa rikos ja monet muut likaiset temput oli tehty CRP:n nimissä, pääosin Huntin ja Liddyn alaisuudessa. He olivat myös työskennelleet Valkoisen talon erikoistutkintaryhmässä, joka sai lempinimekseen ”Valkoisen talon putkimiehet” tai ”Putkimiehet”. Ryhmän tehtävänä oli tutkia tietovuotoja, joista hallinto ei halunnut suuren yleisön tietävän, sekä suorittaa demokraattien ja sodanvastustajien vastaisia operaatioita. Ryhmään kuuluivat ainakin David Young, E. Howard Hunt, G. Gordon Liddy ja Frank Sturgis. \n\nOn edelleen kiistanalaista, kuinka paljon Valkoisen talon keskeisillä hahmoilla (kuten John Mitchell, Bob Haldeman, Charles Colson ja John Ehrlichman sekä Nixon itse) oli osaa tapahtumien suunnittelussa. CRP:n johtajana Mitchell hyväksyi yhdessä kampanjajohtaja Jeb Stuart Magruderin ja Fred LaRuen kanssa Huntin ja Liddyn vakoilusuunnitelmat sekä murtautumisen toimistoon. On epäselvää, oliko suunnitelmassa mukana korkeampia henkilöitä.\n\nSyvä kurkku\n\nMcCord ilmoitti kuulusteluissa olevansa CIA:n agentti. Washingtonin piirisyyttäjän toimisto alkoi tutkia McCordin ja keskustiedustelupalvelun välisiä yhteyksiä ja totesi lopulta McCordin saaneen rahoitusta CRP:ltä.The Washington Postin toimittaja Bob Woodward oli myös paikalla syytteenluvussa, ja hän alkoi tutkia murtoa Carl Bernsteinin kanssa seuraavien kuukausien aikana.\n\nSuurin osa Washington Postin julkaisemasta materiaalista oli jo FBI:n ja muiden hallituksen tutkijoiden tiedossa – etenkin kun nämä olivat useimmiten lähteinä – mutta lehtijutut pitivät Watergate-skandaalin otsikoissa liaten presidentinkanslian julkisuuskuvaa. Woodwardin tärkeimmän sisäpiirissä olleen yhteyshenkilön ”Syvän kurkun” henkilöllisyys paljastui vasta vuosikymmeniä myöhemmin toukokuussa 2005, kun FBI:n entinen kakkosmies W. Mark Felt kertoi Vanity Fair -lehden haastattelussa olleensa Watergate-uutisten lähde, ja Bob Woodward vahvisti tiedon. Tietovuotajan henkilöllisyys olikin yksi lehdistön historian suurimpia arvoituksia.\n\nMurtomiesten tuomio\n8. tammikuuta 1973 murtomiehet joutuivat Liddyn ja Huntin kanssa tuomiolle. McCordia ja Liddyä lukuun ottamatta kaikki myönsivät syyllisyytensä, mutta jokainen tuomittiin osallisuudesta salaliittoon, murtautumisesta ja salakuuntelusta. CRP oli maksanut syyllisille, jotta nämä tunnustaisivat syyllisyytensä, mutteivät sanoisi mitään. Tämä suututti tuomari John Siricaa niin paljon, että hän antoi 30 vuoden vankeusrangaistukset, mutta vihjasi, että rangaistukset lyhenisivät, mikäli ryhmä olisi yhteistyöhaluisempi. McCord suostui ja kertoi CRP:n osallisuudesta murtoon ja murtomiesten lahjomiseen.\n\nSenaatin tutkinta \nWatergaten yhteys presidentin uudelleenvalintakampanjan rahoituskomiteaan kasvatti rikoksen huomattavuutta sekä poliittisia panoksia merkittävästi. Sen sijaan, että tutkimukset olisivat päättyneet oikeudenkäynnin ja tuomion jälkeen, ne kasvoivat entistäkin laajemmiksi. Senaattori Sam Ervinin johtama komitea perustettiin tutkimaan Watergatea, ja pian Valkoisen talon henkilökuntaa ryhdyttiin haastamaan todistajiksi oikeuteen.\n\n30. huhtikuuta Nixonin oli pakko pyytää kahden vahvimman avustajansa, Haldemanin ja Ehrlichmanin, eroa. Molemmat joutuivat pian syytteeseen ja lopulta vankilaan. Hän erotti myös Valkoisen talon neuvonantajan John Deanin, joka oli juuri todistanut Senaatin edessä ja josta tulisi myöhemmin avaintodistaja Nixonia vastaan.\n\nSamana päivänä Nixon nimesi Elliot Richardsonin uudeksi oikeusministeriksi ja antoi hänelle oikeuden nimetä erikoisneuvonantajan koko ajan paisuvalle Watergate-tutkinnalle. Jotta uuden neuvonantajan riippumattomuus säilyisi, hänet pidettäisiin erillään tavanomaisesta oikeusministeriön hierarkiasta. Richardson nimesi 18. toukokuuta tehtävään Archibald Coxin. Televisioitu Senaatin kuuleminen oli alkanut edellisenä päivänä.\n\nNauhat\nSenaatin Watergate-komitean koko kesän 1973 jatkuneet kuulustelut näytettiin televisiossa, mikä oli poliittisesti tuhoisaa Nixonille. Dean oli tähtitodistaja, ja useat entiset virkamiehet antoivat raskauttavia todistuksia. Senaatin tutkijat saivat perjantaina 13. heinäkuuta tietoonsa ratkaisevan tärkeän asian: Alexander Butterfield paljasti, että Valkoiseen taloon asennettu nauhoitusjärjestelmä tallensi presidentin toimistossa automaattisesti kaiken. Nämä nauhoitukset todistaisivat, valehteliko Nixon vai Dean. Sekä Cox että Senaatti jättivät 23.7. haasteen, jossa nauhoja vaadittiin pikaisesti todistusaineistoksi.\n\nLauantai-illan verilöyly \nToukokuussa 1973 tuleva oikeusministeri Elliot L. Richardson oli nimittänyt professori Archibald Coxin jutun erikoissyyttäjäksi. Cox pyysi Nixonilta yhdeksän keskustelun nauhoituksia. Kun Nixon kieltäytyi luovuttamasta nauhoja, tuomari John Sirica antoi presidentille haasteen. Nixon vastasi, että \"presidentti ei ole tuomioistuinten pakollisten prosessien alainen\", ja presidentin lakimiehet vetosivat johtajan etuoikeuteen tai loukkaamattomuuteen, \"executive privilege\". Cox huomautti, että etuoikeudet on menetetty, jos keskusteluissa on ollut rikollista ainesta. Nixon valitti asiasta, mutta muutoksenhakutuomioistuin piti Sirican määräyksen voimassa.\n\nNixon yritti kiertää päätöksiä esittämällä 19.10. Coxille kompromissina, että nauhoituksista tehtäisiin kirjallinen versio. Senaattori John C. Stennis kuuntelisi nauhat ja selvittäisi, onko kirjallinen versio pätevä. Huonokuuloisena tunnettu Stennis kertoi myöhemmin, että hän ei olisi suostunut kuuntelemaan nauhoja.\n\nCox ei hyväksynyt Nixonin peliä. Vastavetona Nixon määräsi oikeusministeri Elliot Richardsonin erottamaan Coxin. Oikeusministeri kieltäytyi ja erosi välittömästi. Seuraavaksi Nixon pyysi apulaisoikeusministeri William Ruckelshausia erottamaan Coxin. Tämäkin kieltäytyi ja erosi. Kolmantena Nixon pyysi varaoikeuskansleri Robert Borkia tehtävään. Tämä totteli. Lehdistö antoi lauantain 20.10.1973 tapahtumille nimen \"Saturday Night Massacre\". Vaikka Borkin kollegat ovatkin puolustaneet hänen päätöstään, tapaus nosti valtavaa kritiikkiä ja varjosti Borkin loppuelämää.\n\nSyytökset vallan väärinkäytöstä saivat Nixonin julistamaan 17. marraskuuta lehdistötilaisuudessa, että hän on ansainnut kaikki rahansa eikä ole koskaan estänyt oikeutta: ”En ole konna”.\n\nVielä yhdeksän kuukautta \nVaikka Nixon kieltäytyi luovuttamasta alkuperäisiä nauhoja, hän salli lukuisien muokattujen puhtaaksikirjoitettujen nauhojen julkaisemisen. Nämä vahvistivat pääpiirteissään Deanin version ja uusi skandaali oli jo odottamassa: tärkeä 18,5 minuutin mittainen osa eräästä nauhasta löydettiin päällenauhoitettuna. Nauha ei ollut koskaan päässyt Valkoisen talon ulkopuolelle, ja syy langetettiin Nixonin sihteerin Rose Mary Woodsin niskoille. Hän sanoi tuhonneensa nauhan vahingossa, koska oli painanut väärää nauhurin poljinta vastatessaan puhelimeen. Selitys oli hieman ontuva, sillä puhelimeen vastaaminen ja kyseisen polkimen painaminen vaati asentoa, joka olisi ollut voimistelijallekin hankala. Lisäksi hänen olisi pitänyt pysyä tässä asennossa koko 18 ja puolen minuutin ajan. Myöhemmät tutkimukset osoittivat, että kyseinen kohta oli poistettu useita kertoja, mahdollisesti jopa yhdeksään otteeseen.\n\nKiista nauhojen saatavuudesta meni aina Yhdysvaltain korkeimpaan oikeuteen, jossa 24. heinäkuuta 1974 yksimielisesti todettiin Nixonin executive privilege pätemättömäksi ja määrättiin nauhat luovutettavaksi erikoissyyttäjä Leon Jaworskille. Nixon totteli määräystä ja luovutti nauhat 30. heinäkuuta.\n\nVirkarikossyytteet ja eroaminen \n\n1. maaliskuuta 1974 seitsemän presidentin entistä avustajaa – Haldeman, Ehrlichman, Mitchell, Colson, Gordon Strachan, Robert Mardian ja Kenneth Parkinson – oli saanut syytteen Watergate-tutkimusten hidastamisesta. Suuri valamiehistö nimesi myös Nixonin osalliseksi salaliittoon, mutta tätä ei kerrottu julkisuuteen. Dean, Magruder ja eräät muut henkilöt olivat jo myöntäneet syyllisyytensä.\n\nNixonin asema muuttui entistä hankalammaksi ja edustajainhuone aloitti viralliset tutkimukset, joiden tarkoituksena oli selvittää, oliko presidentti mahdollisesti syyllistynyt virkarikokseen. 27. heinäkuuta komitea päätyi suosittelemaan äänin 27–11 ensimmäisen virka­syytteen antamisesta presidentille rikostutkinnan estämisestä. 29. heinäkuuta suositeltiin toista syytettä vallan väärinkäytöstä ja 30. heinäkuuta annettiin kolmas suositus kongressin halveksunnasta.\n\nElokuussa julkaistiin uusi siihen asti piilossa pysynyt nauha, joka oli nauhoitettu 23. kesäkuuta 1972 – vain muutama päivä murron jälkeen. Nauhalla Nixon ja Haldeman suunnittelivat tutkimusten jarruttamista tekaistujen väitteiden avulla, joiden mukaan kansallinen turvallisuus olisi vaarassa. Tätä nauhaa kutsuttiin ”savuavaksi aseeksi”, ja viimeisetkin Nixonin puolestapuhujat hylkäsivät hänet. Kymmenen kongressin jäsentä ilmoitti äänestävänsä nyt viraltapanon puolesta, kun äänestys tulisi koko edustajainhuoneen sekä senaatin käsittelyyn.\n\nJohtavat republikaanisenaattorit kertoivat Nixonille, että tämän tuomitsemiseen riittävä äänimäärä oli olemassa. Niinpä presidentti ilmoitti koko Yhdysvaltoihin televisioidussa lähetyksessä, että hän eroaa virastaan 9. elokuuta alkaen. Nixonia ei koskaan tuomittu ja virkarikosprosessi jäi myös kesken, sillä ero teki näistä oikeustoimista merkityksettömiä. Nixonin seuraajaksi tuli Gerald Ford, joka armahti 8. syyskuuta Nixonin kaikista rikoksista, jotka hän oli virkakautenaan mahdollisesti tehnyt. Nixon väitti kuolemaansa asti olevansa viaton, mutta armahduksen hyväksyminen viittasi monien silmissä aivan toiseen suuntaan.\n\nTuomiot \nNixonin avustajista Dean myönsi syyllisyytensä ja vietti neljä kuukautta todistajansuojeluohjelmassa yhteistyöhaluisena todistajana. Colison myönsi syyllisyytensä Ellsbergin tapaukseen, jolloin häntä ja Strachania koskevat syytteet CRP:n toiminnan salaamisesta hylättiin. Loput viisi Watergate-seitsikosta joutuivat oikeuden eteen lokakuussa 1974, ja 1. tammikuuta 1975 kaikki – Parkinsonia lukuun ottamatta – todettiin syyllisiksi. Valitustuomioistuin myönsi Mardianille uuden oikeudenkäynnin 1976, ja kaikki häntä koskevat syytteet sittemmin hylättiin. Haldeman, Ehrlichman ja Mitchell käyttivät hyväkseen kaikki juridiset valitusmahdollisuutensa. Lopulta Ehrlichman myöntyi vankilatuomioonsa vuonna 1976 ja loput kaksi syytettyä tekivät samoin vuonna 1977.\n\nSeuraukset \nWatergaten vaikutukset eivät päättyneet Nixonin eroon ja muutaman avustajan vangitsemiseen. Skandaali johti epäsuorasti uusien lakien säätämiseen, jotka muuttivat kampanjoiden rahoitustapoja. Lisäksi se oli tärkeä vaikuttava tekijä säädettäessä tiedonvapauslakia ja hallituksen työntekijöiden rahoitusseurantaa koskevia lakeja.\n\nWatergate oli avain uuteen aikakauteen, jossa joukkotiedotusvälineet alkoivat kertoa entistä aggressiivisemmin poliitikkojen tekemisistä. Tämän lisäksi toimittajista tuli entistä kyynisempiä politiikan suhteen. Uudet toimittajat pyrkivät hakemaan entistä hanakammin uusia skandaaleja siinä toivossa, että heistä voisi tulla seuraava Woodward tai Bernstein.\n\nSkandaalin poliittiset ja journalistiset vaikutukset myöhempään kehitykseen ovat olleet merkittävät. Monet suuremmat skandaalit ovat sittemmin saaneet peräänsä gate-liitteen – myös Yhdysvaltojen ulkopuolella. Esimerkkeinä voidaan mainita muun muassa Whitewatergate, Contra-/Irangate ja Climategate. Suomessa pääministeri Jäätteenmäen eroon johtanutta tietovuotoa keväällä 2003 on kutsuttu Irakgateksi.\n\nLähteet\n Johnson, KC: Watergate. Brooklynin yliopisto. Arkistoitu\n Streichler, Stuart: Watergate’s Ironic Legacy. Boston Review, 16.6.2022, Arkistoitu\n\nViitteet\n\nAiheesta muualla \n\n How the Watergate scandal changed Washington (mukana kirjan Watergate: A New History tekijä Garrett Graffin): 12.6.2022; Youtube – CBS; 8min 43s.\n McCrystal, Cal ym.: Watergate: raportti tapahtumista ja niiden taustasta. Suomennos: Häilä, Arto & Karkkolainen, Heikki & Vitikka, Jaakko. Jälkisanat Okker, Jaakko. Helsinki-Tapiola. Weilin+Göös, 1974. ISBN 951-35-1091-3 (nid.), ISBN 951-35-1092-1 (sid.).\n Watergate-skandaali Ylen elävässä arkistossa\n\nSeulonnan keskeiset artikkelit"}
{"id": "183596", "url": "https://fi.wikipedia.org/wiki/Carlos%20Ten%C3%B3rio", "title": "Carlos Tenório", "text": "Carlos Tenório (s. 14. toukokuuta 1979) on ecuadorilainen jalkapalloilija. \n\nTenório on esiintynyt Ecuadorin maajoukkueessa kahdessa MM-turnauksessa. Vuonna 2006 Saksan MM-kilpailuissa hän teki joukkueensa ensimmäisen maalin ottelussa Puolaa vastaan ja samoin seuraavassa ottelussa Costa Ricaa vastaan. Kaikkiaan hän pelasi 51 maaottelua ja teki niissä 12 maalia vuosina 2001–2009. Joukkuetasolla Al Saddissa hän on ollut Qatarin sarjan parhaita pelaajia. Hän teki eniten maaleja sarjassa sitten argentiinalaistähti Gabriel Batistutan. Qatarista hän siirtyi Arabiemiraattien Al-Nasr -seuraan.\n\nLähteet \n\nEcuadorilaiset jalkapalloilijat\nVuonna 1979 syntyneet\nElävät henkilöt"}
{"id": "183859", "url": "https://fi.wikipedia.org/wiki/IBBY", "title": "IBBY", "text": "International Board on Books for Young People eli IBBY on kansainvälinen järjestö, jonka tavoitteena on lasten- ja nuortenkirjallisuuden ja lukutaidon edistäminen eri maissa. IBBY perustettiin Zürichissä Sveitsissä vuonna 1953. Sillä on yli 80 kansallista jaostoa. Joka toinen vuosi järjestetään kansainvälinen IBBY-kongressi.\n\nIBBY Suomessa\nSuomessa toimii vuonna 1957 perustettu IBBY Finland. Se toimi vuoteen 2003 asti nimellä Suomen nuortenkirjaneuvosto. Yhdistys esittelee Suomessa ilmestyvää lasten- ja nuortenkirjallisuutta ja julkaisee neljästi vuodessa ilmestyvää Virikkeitä-lehteä. Lisäksi se järjestää näyttelyitä ja seminaareja ja tekee pohjoismaista ja kansainvälistä yhteistyötä.\n\nPalkinnot\nIBBY jakaa joka toinen vuosi kansainvälisen Hans Christian Andersen -palkinnon. Suomalaiset saajaehdokkaat nimeää IBBY Finland. Lisäksi IBBY Finland nimeää IBBYn kunnialistalle suomalaisen kirjailijan, kuvittajan ja kääntäjän.\n\nIBBY Finlandin Suomessa kolmen vuoden välein jakama Anni Swan -mitali myönnetään taiteellisesti korkeatasoiselle ja omintakeiselle kotimaiselle lasten- tai nuortenkirjalle. IBBY Finland myöntää kahden vuoden välein myös Aarresaari-palkinnon korkeatasoisesta lasten- tai nuortenkirjan käännöksestä.\n\nLähteet\n\nAiheesta muualla\n IBBY:n kansainväliset verkkosivut \n IBBY Finland\n\nKansainväliset järjestöt"}
{"id": "1746270", "url": "https://fi.wikipedia.org/wiki/Turhan%20Sultan", "title": "Turhan Sultan", "text": "Turhan Sultan  (1627 – 1683)  oli  Osmanien valtakunnassa yksi sulttaani Ibrahim I:n vaimoista ja Valide Sultan eli hallitsevan sulttaanin Mehmed IV:n äiti. Hän oli alkujaan Ukrainasta, mistä Krimin tataarit toivat hänet 12-vuotiaana sulttaanin palatsiin. Hänen nimensä Nadja vaihdettiin nimeksi Hatice Turhan, hänet koulutettiin palatsin tavoille ja annettiin vaimoksi sulttaaniksi nousseelle Ibrahimille.\n\nSulttaani Ibrahim syrjäytettiin mielenterveysongelmien takia vuonna 1648, ja sulttaaniksi nousi hänen ja Turhanin kuusivuotias poika Mehmed IV. Ibrahimin äiti Kösem Sultan oli nyt sulttaanin isoäiti, ja pyrki hallitsemaan valtakuntaa samoin kuin poikansa kaudella. Hän suunnitteli tarvittaessa syrjäyttävänsä Mehmedin, jolloin valtaan olisi noussut tämän velipuoli, jonka äiti ei olisi yhtä voimakastahtoinen kuin Turhan. Kahden sijaishallitsijaksi haluavan naisen valtataistelu päättyi vasta Kösem Sultanin kuolemaan.\n\nMehmed oli kiinnostuneempi metsästyksestä kuin hallinnosta, jonka hän jätti suosiolla äitinsä tehtäväksi. Turhan Sultanin kaudella valtakunta kukoisti, osittain siksi, että hän valitsi maan johtoon päteviä suurvisiireitä. Köprülü-sukuun kuuluvien suurvisiierien valinta pienensi valide sultanien valtaa.\n\nToimiessaan sijaishallitsijana Turhan Sultan rakennutti linnoituksen Dardanelleille ja koulun, sairastuvan, kirjaston ja suihkulähteitä Istanbuliin. Hän rakennutti valmiiksi Eminönühun Yeni Camin moskeijan, jonka Safiye Sultan oli aloittanut. Kuoltuaan Turhan Sultan haudattiin sinne.\n\nLähteet \n\nOsmanien valtakunnan naiset\nVuonna 1627 syntyneet\nVuonna 1683 kuolleet"}
{"id": "1108991", "url": "https://fi.wikipedia.org/wiki/Rudolf%20Voderholzer", "title": "Rudolf Voderholzer", "text": "Rudolf Voderholzer (s. 9. lokakuuta 1959 München) on saksalainen roomalaiskatolinen piispa. Hänet vihki papiksi Münchenin ja Freisingin arkkihiippakuntaan Friedrich Wetter 17. kesäkuuta 1987. Hänet nimitettiin Regensburgin hiippakunnan johtoon 6. joulukuuta 2012, ja piispaksi vihkiminen seurasi 26. tammikuuta 2013. Pääkonsekraattorina toimi Reinhard Marx, jota avustivat Gerhard Ludwig Müller ja František Radkovsky.\n\nLähteet\n\nAiheesta muualla \n\nSaksalaiset papit\nKatoliset piispat\nVuonna 1959 syntyneet\nElävät henkilöt"}
{"id": "485092", "url": "https://fi.wikipedia.org/wiki/Savonlinnan%20rautatieasema", "title": "Savonlinnan rautatieasema", "text": "Savonlinnan rautatieasema (, ruots. Nyslott järnvägsstation, ratakm 482+797) on Savonlinnan keskustassa Koululahden rannalla -radalla sijaitseva Suomen rataverkon rautatieliikennepaikka, jonka paikalla sijaitsi aiemmin Savonlinna-Kauppatori-niminen  liikennepaikka.\n\nKun Savonlinnan läpi kulkeva rautatie rakennettiin 1900-luvun alussa, ei rautatieasemaa ja siihen liittyvää ratapihaa voitu sijoittaa ahtaalla saarella olevaan kaupungin keskustaan. Aseman syrjäinen sijainti aiheutti vaivaa matkustajille, joten lähemmäs keskustaa avattiin Kauppatorin seisake vuonna 1932 (tuolloin nimellä Koululahti). Se kehittyi henkilöliikenteen kannalta rautatieasemaa tärkeämmäksi. Liikennepaikkarakennus seisakkeelle rakennettiin vuonna 1943 ja vuonna 1965 sen paikalle valmistui liikerakennus, johon tuli lipunmyyntipiste. \n\nKauppatorin liikennepaikka suljettiin samaan aikaan Savonlinnan rautatieaseman kanssa 11. joulukuuta 2011 Savonlinnan rinnakkaisväylän rakennustöiden vuoksi. Samassa yhteydessä myös radan linjausta muutettiin, ja vanha asema jäi siitä sivuun. Kauppatorin vanhan liikennepaikan viereen uudelle linjaukselle rakennettiin uusi seisake, joka nimettiin Savonlinnaksi. Seisake avattiin liikenteelle 16. kesäkuuta 2012, ja se toimii Parikkalasta tulevien taajamajunien pääteasemana. \n\nSavonlinnasta tuli syksyllä 2015 radan pääteasema, kun ratayhteys Huutokoskelle suljettiin Laitaatsalmen rautatiesillan poiston myötä.\n\nLähteet\n\nEtelä-Savon henkilöliikenteen rautatieliikennepaikat\nSavonlinnan rautatieliikennepaikat"}
{"id": "292895", "url": "https://fi.wikipedia.org/wiki/Jennifer%20Harman", "title": "Jennifer Harman", "text": "Jennifer Harman-Traniello (s. 29. marraskuuta 1964) on yhdysvaltalainen pokeriammattilainen. Hän pelaa pokeriturnausten ohella maailman suurimmissa käteispeleissä, Bellagion kasinon \"The Big Gamessa\".\n\nHarman syntyi Renossa, Nevadassa ja kiinnostui pokerista lapsuudessaan. Hän valmistui myöhemmin Nevadan yliopistosta. \n\nHarman voitti ensimmäisen rannekkeensa World Series of Pokerissa vuonna 2000. Toisen hän sai 2002. World Poker Tourilla Harman on parhaimmillaan ollut neljäs (Five-Diamond World Poker Classicissa joulukuussa 2004 Daniel Negreanun voittaessa). Syyskuussa 2007 Harman sijoittui toiseksi kaikkien aikojen ensimmäisessä World Series of Poker Europe -turnauksessa. 50 000 punnan H.O.R.S.E.-turnauksen kakkostilastaan hän ansaitsi 40 688 puntaa. Jennifer on ollut myös PPT finaalissa.\n\nElokuussa 2007 Harmanin pokeriuran turnausansiot ylittivät 1,7 miljoonaa dollaria. Harman pelasi Poker After Dark -pokeriohjelman ensimmäisellä tuotantokaudella ja High Stakes Pokerin kolmella ensimmäisellä tuotantokaudella. Harman edustaa Full Tilt Poker -nettipokerihuonetta.\n\nHarmanille on jouduttu kahdesti tekemään munuaisensiirto. Hän on naimisissa italialaisen stylistin Marco Traniellon kanssa, joka on myös menestynyt pokerinpelaajana.\n\nHarman valittiin Poker Hall of Fameen vuonna 2015.\n\nWSOP-rannekkeet\n\nLähteet\n\nAiheesta muualla \n\nYhdysvaltalaiset pokerinpelaajat\nVuonna 1964 syntyneet\nElävät henkilöt"}
{"id": "964119", "url": "https://fi.wikipedia.org/wiki/Yhdystie%201951", "title": "Yhdystie 1951", "text": "Yhdystie 1951 on tie joka kulkee Pyheeltä Munnuisiin. Tien pituus on 3 kilometriä.\n\n1951\nMynämäen liikenne\nMietoinen"}
{"id": "721088", "url": "https://fi.wikipedia.org/wiki/F9%20S%C3%A4ve", "title": "F9 Säve", "text": "F 9 Säve eli F 9 eli Kungliga Göta Flygflottilj oli 1940-1969 Ruotsin ilmavoimien hävittäjätukikohta Göteborgin läheisyydessä. Vuonna 1976 lentokenttä muuttui siviililentokentäksi, Göteborg City Airport.\n\nF 9 tukikohdan ja laivueen  perustamispäätös tehtiin vuonna 1936 - se tuli suojaksi Ruotsin tärkeimmälle satamakaupungille.\nLaivue F9 perustettiin 1.7.1940 ja se sai operatiivisen valmiuden vuonna 1941. Magnus Bång toimi ensimmäisenä komentajana 1941-1948. Toisen maailmansodan jälkeen laivueen kalustoa olivat J 28 Vampire, J 29 Tunnan ja J 34 Hawker Hunter, jota käytettiin laivueen lakkauttamiseen, 30.6.1969, asti.\n\nLaivueen ensimmäiset kaksi kalliobunkkeria tehtiin 1941-43. 1950-luvulla maan alla tehtiin 22000 m² hallit. Hallin leveys on noin 30 metriä ja korkeus 10 metriä. Aeroseum-ilmailumuseo on perustettu tällaiseen bunkkeriin.\n\n Ruotsin ilmavoimien joukko-osastot ja yksiköt\nGöteborgin kunta"}
{"id": "557922", "url": "https://fi.wikipedia.org/wiki/Sniper%20Elite", "title": "Sniper Elite", "text": "Sniper Elite on Rebellion Developmentsin kehittämä taktinen ammuntapeli, joka julkaistiin vuonna 2005 Microsoft Windowsille, PlayStation 2:lle, Xboxille ja Wiille. Pelille on myöhemmin julkaistu myös jatko-osat Sniper Elite V2, Sniper Elite 3 ja Sniper Elite 4.\n\nPelin päähenkilönä toimii yhdysvaltalainen OSS-agentti Karl Fairburne, joka naamioidaan saksalais-tarkka-ampujaksi ja lähetetään Berliiniin vuonna 1945 tehtävänään estää neuvostoliittolaista NKVD:tä saamasta käsiinsä saksalaisten aseteknologiaa. Fairburne saa tehtävän, koska hän on syntyperältään saksalainen ja on asunut lapsuutensa Saksassa.\n\nPelaaminen \nYksi pelin ominaisuuksista on realistiset ballistiikat. Pelissä täytyy ottaa huomioon ampumaetäisyys, tuulen nopeus ja -suunta ja hahmon pulssi. Kiväärillä tähdätessä peli kuvataan ensimmäisessä persoonassa, mutta muutoin pelikuvakulma pysyy kolmannessa persoonassa. Kun pelaaja osuu vihollista päähän,tai osuu liikkuvaan kohteeseen, peli alkaa seurata luodin kulkua hidastetussa tilassa. Peli poikkeaa muista ammuntapeleistä siinä, että ampuminen vaatii hyvän piilopaikan ja kärsivällisyyttä.\n\nHahmot \n Karl Fairburne:: Yhdysvaltalainen OSS-agentti, joka lähetetään Berliiniin estämään NKVD:tä saamasta käsiinsä saksalaisten aseteknologiaa.\n Martin Bormann: Vaikutusvaltainen natsi-Saksan hahmo, joka aikoo tavata NKVD:n yhteyshenkilön kanssa Brandenburgin portilla aikomuksenaan vaihtaa puolta oman turvallisuutensa takaamiseksi. Bormann kuitenkin tietää liikaa, joten Fairburne saa tehtäväkseen salamurhata Bormann.\n Vasily Kralovek: NKVD-kenraali, joka aikoo tavata Bormannin järjestääkseen tämän puolenvaihdon. Neuvostoliiton hallitus on antanut Kravolekillä paljon vaikutusvaltaa NKVD:ssä. Kravolekin salamurha on valinnanvarainen tehtävä.\n  NKVD:n polttoainevaraston komentaja: NKVD:n virkamies, joka on Karlhorstin polttoainevaraston komentaja. Hänellä on myös hallussaan koodikirja, joka Fairburnen täytyy ottaa haltuunsa. Karlhostin polttoainevarasto toimii NKVD:n joukkojen tukikohtana.\n Max Lohmann: Tiedemies, jonka Fairburnen on käsketty vapauttaa ja saattaa takaisin Yhdysvaltoihin estääkseen tätä joutumasta NKVD:n käsiin. Lohmann oli auttanut saksalaisia suunnittelemaan ydinaseita, minkä takia NKVD etsii häntä.\n Niklas Huber: Huber on upseeri, jolle on annettu komento Nordsigin vesivarastolla. Huberilla on paljon yhteyksiä saksalaissotilaisiin. Fairburne kuulustelee Huberia saadakseen turvakoodin, jonka hän tarvitsee. Koodin saatuaan Fairburne ampuu Huberin äänenvaimennetulla pistoolillaan.\n Thomas: Thomas on pilotti, joka lennättää Fairburnen ja Lohmannin pois Berliinistä. Fairburne pelasti Thomasin NKVD:ltä.\n Stephan: Stephan on Thomasin veli. Fairburne pelastaa Stephanin NKVD:ltä, mutta Stephan haluaa jäädä Berliiniin auttaakseen ihmisiä, jotka luottavat häneen.\n\nRyhmittymät \n Wehrmacht ja Waffen-SS: Pitävät yllään vihreitä univormuja. Tavallisilla sotilailla on päässään ruskea kypärä ja upseereilla upseerin hattu. Tarkka-ampujat pitävät yllään neuvostoliittolais-tyylisiä pukuja pitäen päässään huppua. Tämä taktiikka saattaa estää neuvostoliittolaista tarkka-ampujaa ampumasta, jos tämä erehtyy luulemaan saksalaista omaksi puolulaisekseen. Maastopukuihin pukeutuneet SS-joukot ilmestyvät pelin myöhemmässä vaiheessa. Sotilaat taistelevat Puna-armeijaa vastaan Berliinissä.\n NKVD: Pitävät yllään tummanruskeita univormuja. Tavallisilla sotilailla on päässään harmaa karvalakki ja upseereilla upseerin hattu. Tarkka-ampujat pitävät yllään SS-sotilaiden naamioita peittääkseen kasvonsa. He ottavat hitaasti mutta varmasti Berliinin haltuunsa.\n Puna-armeija: Koostuu pääosin venäläisistä siviileistä ja vähän kokeneista sotilaista. He ovat kyvyiltään heikkoja, mutta heitä on suuri määrä.\n Saksan vastarinta (GR): Pitävät yllään harmaita takkeja. Heillä on usein käytössään konepistooleja. Fairburne avustaa heitä torjumaan kansallissosialistit ja NKVD.\n\nAiheesta muualla \n Pelin virallinen kotisivu  \n\nVuoden 2005 videopelit\nTaktiset ammuntapelit\nWindows-pelit\nPlayStation 2 -pelit\nXbox-pelit\nWii-pelit"}
{"id": "558412", "url": "https://fi.wikipedia.org/wiki/Tennis%20kes%C3%A4olympialaisissa%202008", "title": "Tennis kesäolympialaisissa 2008", "text": "Tenniksessä kilpailtiin vuoden 2008 kesäolympialaisissa 10. – 17. elokuuta Olympic Green Tennis Centerissä, Pekingissä.\n\nMiehet\n\nKaksinpeli \n\nSuomea edusti Jarkko Nieminen. Ateenan kesäolympialaisissa 2004 voittanut Nicolás Massú puolusti mestaruutta. Hän sai ns. villin kortin kisoihin, koska hänen ATP-sijoituksensa ei oikeuttanut suoraa pääsyä kisoihin. Miesten turnauksen voitti Rafael Nadal.\n\nNelinpeli\n\nNaiset\n\nKaksinpeli\n\nNelinpeli\n\nAikataulu\n\nLähteet"}
{"id": "1022364", "url": "https://fi.wikipedia.org/wiki/Nelj%C3%A4%20ratsastajaa%20%28vuoden%201921%20elokuva%29", "title": "Neljä ratsastajaa (vuoden 1921 elokuva)", "text": "Neljä ratsastajaa () on Rex Ingramin ohjaama yhdysvaltalainen elokuva vuodelta 1921. Elokuvan on käsikirjoittanut June Mathis, ja se perustuu Vicente Blasco Ibáñezin romaaniin Los cuatros jinetes del Apocalipsis. Neljän ratsastajan päärooleja esittivät Rudolph Valentino, ohjaaja Ingramin vaimo Alice Terry, Pomeroy Cannon ja Alan Hale.\n\nElokuvan myötä Rudolph Valentinosta tuli suuri tähti. Erityisen tunnetuksi muodostui kohtaus, jossa Valentino tanssii tangoa tupakansavuisessa argentiinalaisessa kanttiinissa.\n\nNeljä ratsastajaa sijoittui kuudenneksi Varietyn vuonna 1932 laatimalla listalla kaupallisesti menestyneimmistä mykkäelokuvista. Se on myös valittu yhdysvaltalaiseen National Film Registry -arkistoon, johon otetaan mukaan ”kulttuurillisesti, historiallisesti tai esteettisesti merkittäviä elokuvia”. Ensimmäisen ilmestymiskerran jälkeen Neljä ratsastajaa julkaistiin uudelleen Valentinon kuoleman jälkeen 1926, jolloin sitä lyhennettiin, ja lyhennettyä versiota esitettiin kymmenien vuosien ajan. Heinäkuussa 2010 Yhdysvaltain elokuva-akatemia järjesti kuitenkin näytöksen, jossa Neljä ratsastajaa esitettiin alkuperäisen pituisena restauroituna versiona.\n\nJuoni \nVarakkaassa argentiinalaisessa perheessä varttuneen Julion (Rudolph Valentino) sukulaiset muuttavat ennen ensimmäistä maailmansotaa Ranskaan ja Saksaan. Julio itse siirtyy Ranskaan. Siellä hänellä on suhde asianajajan vaimon (Alice Terry) kanssa. Sodan syttyessä nainen liittyy Punaiseen Ristiin, ja hänen aviomiehensä lähtee armeijaan. Aluksi Julio ei halua osallistua selkkaukseen mutta jouduttuaan kohtaamaan Ilmestyskirjan neljän ratsastajan edustamien ikävyyksien vaikutuksia hän kuitenkin ryhtyy sotilaaksi. Julio menettää henkensä tuossa vaiheessa Saksan armeijan joukoissa palvelevan serkkunsa käsissä.\n\nLähteet\n\nAiheesta muualla \n\n Neljä ratsastajaa Internet Archivessa (vapaasti katseltavissa ja ladattavissa)\n\nVuoden 1921 yhdysvaltalaiset elokuvat\nIrlantilaisten ohjaajien elokuvat\nYhdysvaltalaiset mykkäelokuvat\nYhdysvaltalaiset mustavalkoelokuvat\nYhdysvaltalaiset sotadraamat\nYhdysvaltalaiset romanttiset draamaelokuvat\nYhdysvaltalaiset romaaneihin perustuvat elokuvat"}
{"id": "261103", "url": "https://fi.wikipedia.org/wiki/Ritva%20Toivola", "title": "Ritva Toivola", "text": "Ritva Toivola (26. helmikuuta 1942 Mikkeli – 20. maaliskuuta 2016 Helsinki) oli suomalainen lasten- ja nuortenkirjailija, joka erikoistui fantasiakirjallisuuteen. Toivola julkaisi yli 40 lasten- ja nuortenkirjaa. Hän opiskeli yleistä kirjallisuustiedettä ja oli koulutukseltaan humanististen tieteiden kandidaatti. Ennen jäämistään vapaaksi kirjailijaksi (v. 1989) hän toimi Sanoma Osakeyhtiössä kustannustoimittajana ja toimitussihteerinä.\n\nTeokset \n Taikametsän tuliketut. WSOY, 1974\n Hunajakarhut, jääkarhut. Weilin+Göös,1979\n Kaislaluodon Pitkäsiipi. Weilin+Göös,1981\n Kapteeni Vaskiparta. Weilin+Göös,1983\n Ilveilijän aarre. Weili+Göös, 1984\n Kun Pikkukorva sai siivet. Weilin+Göös, 1986\n Rikottu tiikeri. Weili+Göös,1988\n Kellokassin arvoitus. Tammi, 1992\n Tuuli postiryöstäjien jäljillä. 1994\n Hopearatsu. Tammi, 1995\n Kukkanen, kumma koira. Tammi, 1996\n Kesäpuiston kettu. Tammi, 1997\n Musta Miksu, taikurikissa. Tammi, 1999\n Purjehtiva pallo. Tammi, 2001\n Karhu ja kultakuoriainen. Tammi, 2002\n Aavelinnut. Tammi, 2007\n Yhteisvoimin! Tietoa ja tarinaa EU:sta (Tekijät: Ritva Juntunen - Ritva Toivola) Lasten Keskus, 2013\n Kultaiset naamiot. Saarnikirjat, 2013 ( selkokirja : Tittamari Marttinen - Ritva Toivola)\n \nUnihiekkakuu-sarja\n Kaukana Unihiekkakuussa. Tammi,1989\n Matka Höyhenplaneetalle. Tammi,1990\n Kerkkonen ja verkkokanuuna. Tammi,2000\n \nTurmankukka-sarja\n Turmankukka. Tammi,1998\n Rautalintu. Tammi, 2000\n Ruosteusva. Tammi, 2001\n \nSalaiset aikamatkat -sarja\n Salaiset aikamatkat. Tammi 2003\n Arvaamaton aikamatka. Tammi 2005\n \n\"Tuomas Karhumieli ja Anni Unennäkijä - trilogia\n Tuomas Karhumieli. Tammi 2009\n Anni Unennäkijä. Tammi 2011\n Lumottu lehmus. BoD 2015\n \nFantasianovellikokoelmat\n Panssarimyyrä. Tammi, 1991. Sisältää novellit \"Panssarimyyrä\", \"Lennä, lennä leppäkerttu\", \"Kissanystävät\", \"Kanarialinnun kieli\", \"Lasiseinäinen viidakko\", \"Maailman paras flunssalääke\", \"Lepakoiden aika\", \"Ikikorpi\".\n Vampyyrimuoti. Tammi 1996. Sisältää novellit \"Kolme Varkkolan kundia\", \"Lintsari\", \"Vampyyrimuoti\", \"Muna\", \"Pompeijin tuho\", \"Marian maailma\", \"Perhosten tavaratalo\", \"Karhunkierros\".\n Kummitusjuna. Tammi 2004. Sisältää novellit \"Metsän kuningas\", \"Taksikuski\", \"Nettimato\", \"Jumbo\", \"Kummitusjuna\", \"Kolme turkkiherraa\", \"Fantasiapäivä\", \"Kalliomaalaukset\", \"Lumimyrsky\", \"Lasikuulat\", \"Joululahjoja\", \"Huomenna se tulee\".\n \nKuvakirjat\n Miiru ja balettitossut. Weilin+Göös, 1983\n Aleksi ja taikahöyhen. Weilin+Göös, 1985\n Aleksi ja punainen pipo. Weilin+Göös, 1986\n Apinakuninkaan juhlat. Sanomaprint, 1989\n Konsta Karhukaupungissa. Sanomaprint, 1989\n Konsta salapoliisina. Sanomaprint, 1989\n Konsta pyöräilee. Sanomaprint, 1989\n Konstan mehutaika. Sanomaprint, 1993\n Tanssiva lohikäärme, kertomus nepalilaislasten elämästä. Unicef, 1985\n Hilpeä uimaretki. Saarni-kirjat 2012\n Hilpeä mäenlasku. Saarni-kirjat 2012\n \nRuotsiksi ilmestyneet\n De hemliga tidsresorna. Idun, 2006\n Den oväntade tidsresan. Idun, 2007\n Gonattarna och Sömnsandsmånen. Idun, 2008\n Gonattarna och Dunplaneten. Idun 2009\n Gonattarna och Blundberg. Idun 2010\n\nPalkinnot \n Valtion nuortenkirjallisuuspalkinto kirjasta \"Kaislaluodon Pitkäsiipi\" 1982\n Amerin Kulttuurisäätiön palkinto kirjasta \"Kapteeni Vaskiparta\" 1984\n Arvid Lydecken -palkinto kirjasta \"Kapteeni Vaskiparta\" 1984\n Valtion nuortenkirjallisuuspalkinto kirjasta \"Kun Pikkukorva sai siivet\" 1987 \n Arvid Lydecken -palkinto kirjasta \"Panssarimyyrä ja muita kertomuksia\" 1992\n Suomalainen kuvakirjapalkinto kirjasta \"Apinakuninkaan juhlat\" 1992 (yhdessä kuvittaja Mika Launiksen kanssa)\n Topelius-palkinto kirjasta \"Kummitusjuna\" 2004\n Lasten LukuVarkaus -palkinto kirjasta \"Tuomas Karhumieli\" 2010\n Tirlittan-palkinto tunnustuksena koko tuotannosta 2015\n\nLähteet \n Vesa Sisättö ja Toni Jerrman (toim.) Suomalaisia tieteis- ja fantasiakirjailijoita. BTJ Kirjastopalvelu. \n Ismo Loivamaa (toim.)Kotimaisia lasten- ja nuortenkirjailijoita. BTJ Kirjastopalvelu 1995\n Suomen nuorisokirjailijoiden nettimatrikkeli: Toivola, Ritva  \n Kustannusosakeyhtiö Tammi: Ritva Toivola\n\nAiheesta muualla \n Ritva Toivolan muistokirjoitus Helsingin Sanomissa\n\nSuomalaiset lasten- ja nuortenkirjailijat\nSuomalaiset fantasiakirjailijat\nSuomalaiset tieteiskirjailijat\nVuonna 1942 syntyneet\nVuonna 2016 kuolleet"}
{"id": "424841", "url": "https://fi.wikipedia.org/wiki/Dersu%20Uzala", "title": "Dersu Uzala", "text": "Dersu Uzala () on venäläisen tutkimusmatkailijan Vladimir Arsenjevin vuonna 1923 julkaisema kirja, joka kertoo hänen matkoistaan Ussurin alueella Venäjällä. Kirjan päähenkilö on nanaimetsästäjä Dersu Uzala (1850–1908). Hän oli todellinen henkilö, joka ilmoitti ainakin Kurosawan filmin perusteella kansallisuudekseen goldi. Uzala toimi Arsenjevin ryhmän oppaana 1902–1907.\n\nMyös kirjasta tehtyjen kahden elokuvan nimi on Dersu Uzala.\n\nKlet Vavrovan vuonna 1981 löytämä 4142 Dersu-Uzala on asteroidi, joka on nimetty Dersu Uzalan mukaan.\n\nKirjallisuutta\n\nSuomeksi\n Arsenjev, Vladimir 1946: Lumen ja palmujen ihmemaassa: Dersu Uzala, metsästäjä ja erakko. Suomentanut E. K. O. Wuorela. Tammi, Helsinki. ISBN 951-643-433-9 (3. p. 1993.)\n\nVenäjäksi\nДерсу Узала. Сквозь тайгу Издательство: Терра - Книжный клуб (1997) Н. Е. Кабанова (ed.) EAN 9785300010973\n\nEnglanniksi\nV. Shneerson (ca. 1950) Foreign Languages Publishing House, Moscow, USSR\nG. Braziller (1965) ASIN B0007DZICU\nRaduga (1990) ISBN 5-05-002822-1\nMalcolm Burr (1996) ISBN 0-929701-49-6\n\nElokuvia\n1961: Dersu Uzala (Дерсу Узала), Neuvostoliitto, ohjaaja Agasi Babajan\n1975: Dersu Uzala (Дерсу Узала), Neuvostoliitto ja Japani, ohjaaja Akira Kurosawa.\n\nLähteet\n\nAiheesta muualla\n Dersu Uzala 100th anniversary of death \n Dersu Uzala  at the Arts & Faith Top100 Spiritually Significant Films  list \n Kurosawa's film soon to be re-released by RUSCICO. Offers Russian, English, French, German, Dutch, Spanish, Italian, Portugese, Japanese, Herbew, Swedish, Chinese, and Arabic subtitles and various features  \n\nVenäläiset kirjat\nTutkimusmatkat\nVuoden 1923 kirjat"}
{"id": "858454", "url": "https://fi.wikipedia.org/wiki/Maito%20ja%20Terveys", "title": "Maito ja Terveys", "text": "Maito ja Terveys – Mjölk och Hälsa ry. on vuonna 1958 perustettu kansanterveysjärjestö. Järjestön tavoitteena oli parantaa kansanterveyttä ja kansanravitsemusta sekä lisätä raittiita elämäntapoja edistämällä maidon ja maitovalmisteiden käyttöä. Maito ja Terveys ry:n varsinaisiin jäseniin kuului 17 kansanterveys-, kotitalous- ja neuvontajärjestöä, tutkimustahoa, maito-, maatalous-, liikunta- ja nuorisoalan järjestöä. Toiminta rahoitettiin ohjelma-/hankerahoituksella ja kannatusjäsenillä. Maito ja Terveys ry:n toiminta itsenäisenä yhdistyksenä päättyi kesäkuussa 2020. Yhdistyksen työtä jatkaa Ruokatieto Yhdistys ry.\n\nToiminta \nTarkoituksensa toteuttamiseksi järjestö\n harjoitti tiedotus- ja julkaisutoimintaa oikeasta ravitsemuksesta ja maidon merkityksestä,\n seurasi kansanterveyteen ja kansanravitsemukseen kohdistuvaa tieteellistä tutkimustyötä,\n ylläpiti yhteyttä ravitsemuskasvatusta harjoittaviin kotimaisiin ja ulkomaisiin yhdistyksiin ja järjestöihin ja\n järjesti kokous-, koulutus- ja esitelmätilaisuuksia.\n Julkaisi eri ikäryhmille esitteitä ja muuta aineistoa koskien maitoa osana terveyttä edistävää ruokavaliota. Esitteitä saivat mm. tilata terveydenhuollon ammattilaiset yksilöohjauksen tueksi. Julisteita oli monen kouluravintolan seinillä. \n\nMaito ja Terveys ry:n viestintä noudatti suomalaisten ravitsemussuositusten linjauksia ja oli tuotemerkkeihin nähden puolueetonta.  Järjestö julkaisi Ravitsemuskatsaus-lehteä, jonka toimituskuntaan kuului kuuluu ravitsemuksen asiantuntijoita.\n\nJärjestö toimi vuorovaikutuksessa erityisesti opetuksen ja terveydenhuollon, viestinnän ja ravitsemuksen ammattilaisten kanssa. Yhteisrahoitteisten maataloustuotteiden tiedotus- ja menekinedistämisohjelmien sekä kansallisten hankkeiden avulla tavoitettiin myös suoraan kuluttajia.\n\nMaitolähettiläs (ent. Maitotyttö)  \n\nMaitolähettiläs työskentelee Maito ja Terveys ry:ssä maidon ravitsemuksen asiantuntijana. Hänen työnkuvaansa kuuluvat vierailut esimerkiksi kouluissa, päiväkodeissa sekä liikunta-, nuoriso- ja terveysjärjestöjen tapahtumissa eri puolilla Suomea. Maitolähettiläs tapaa työssään myös ruoka- ja liikunta-alan sekä terveydenhuollon ammattilaisia. Hän jakaa tietoa ja keskustelee terveellisistä ruokailutottumuksista ja erityisesti maidon osuudesta ravitsemuksessa. Vuonna 2019 nimi muutettiin maidon ja ravitsemuksen asiantuntijaksi. Aikaisemmin tehtävä tunnettiin Maitotyttö-nimellä. Ensimmäinen Maitotyttö valittiin vuonna 1973.\n\nLähteet\n\nAiheesta muualla \n Packalén, Leena & Urho, Ulla-Marja: Muista maito: Maito ja terveys ry - Mjölk och hälsa rf 50 vuotta 1958-2008, Helsinki, Maito ja terveys, 2008.\n maitojaterveys.fi\n\nSuomalaiset maatalousjärjestöt\nNeuvontajärjestöt"}
{"id": "1424655", "url": "https://fi.wikipedia.org/wiki/Vernon%20Maxwell", "title": "Vernon Maxwell", "text": "Vernon Maxwell (s. 12. syyskuuta 1965 Gainesville, Florida) on yhdysvaltalainen koripalloilija, joka pelasi NBA:ssa 855 runkosarjaottelua ja 49 pudotuspeliä vuosina 1988–2001 ja voitti kaksi NBA-mestaruutta.\n\nDenver Nuggets varasi Maxwellin NBA:n vuoden 1988 varaustilaisuuden toisella kierroksella mutta myi hänet heti San Antonio Spursiin. Helmikuussa 1990 Maxwell myytiin Houston Rocketsiin, jossa hän voitti NBA:n mestaruuden vuosina 1994 ja 1995. Kauden 1995–1996 Maxwell edusti Philadelphia 76ersiä ja seuraavan kauden San Antonio Spursia. Tämän jälkeen hän sai enää lyhyitä sopimuksia Orlando Magicissa, Charlotte Hornetsissa, Sacramento Kingsissä, Seattle SuperSonicsissa, Philadelphia 76ersissä ja Dallas Mavericksissa, kunnes hän kauden 2000–2001 jälkeen lopetti peliuransa.\n\nLähteet \n\nYhdysvaltalaiset koripalloilijat\nVuonna 1965 syntyneet\nElävät henkilöt"}
{"id": "1129420", "url": "https://fi.wikipedia.org/wiki/Nick%20Bonino", "title": "Nick Bonino", "text": "Nicholas Lawrence Bonino (s. 20. huhtikuuta 1988 Hartford, Connecticut, Yhdysvallat) on yhdysvaltalainen jääkiekkoilija, joka pelaa NHL-joukkue New York Rangersissä. Hän on pelipaikaltaan keskushyökkääjä. Bonino on kahden suunnan sentteri, jonka vahvuuksiin kuuluu syöttäminen, pelikäsitys, johtajuus ja työteliäisyys. Hänen heikkouksiinsa kuuluu luistelu ja fyysisyyden puute. Bonino siirtyi kesällä 2015 Pittsburghiin vaihdossa Brandon Sutteriin.\n\nUra \nBonino kävi high schoolin Farmingtonissa ja Avon Old Farmsissa. Hän voitti Farmingtonissa Connecticutin osavaltion high school-sarjan mestaruuden. Kaudella 2006–2007 Bonino toimi Avon Old Farmsin kapteenina ja johdatti joukkueensa koko Uuden-Englannin mestaruuteen. San Jose Sharks varasi hänet kuudennella kierroksella 173. pelaajana NHL:n varaustilaisuudessa 2007. Vuosina 2007–2010 Bonino kävi Bostonin yliopistoa. Hän oli ensimmäisellä kaudellaan 2007–2008 joukkueensa kolmanneksi paras maalintekijä 16 osumallaan ja sijoittui koko Hockey Eastin maalipörssissä kymmenenneksi. Kaudella 2008–2009 Bonino sijoittui koko sarjan pistepörssissä toiseksi joukkuetoverinsa Colin Wilsonin jälkeen sekä maalipörssissä seitsemänneksi tehoilla 18+32=50. Hänellä oli myös koko NCAA:n paras teholukema (+29). Bonino voitti kauden päätteeksi koko sarjan mestaruuden ja hänet valittiin lopputurnauksen tähdistökentälliseen.\n\nNHL:n siirtotakarajalla, maaliskuussa 2009 Sharks kauppasi Boninon oikeudet, Timo Pielmeierin ja kesän 2012 neljännen kierroksen varausvuoron Anaheim Ducksiin vaihdossa Travis Moeniin ja Kent Huskinsiin. Hän pelasi kauden 2009–2010 vielä pääasiassa Bostonin yliopistojoukkueessa. Bonino nousi joukkueen varakapteeniksi ja voitti BU:n sisäisen piste- ja syöttöpörssin tehoilla 11+17=38. Yliopistokautensa päätteeksi, maaliskuussa 2010 hän teki kaksivuotisen tulokassopimuksen Ducksin kanssa ja siirtyi loppukaudeksi joukkueen vahvuuteen. Bonino teki näin ollen NHL-debyyttinsä 26. maaliskuuta 2010 vieraissa Edmonton Oilersia vastaan. Hän teki ensimmäisen NHL-maalinsa seuraavassa ottelussa Teemu Selänteen syötöstä 29. maaliskuuta 2010 Dallas Starsia vastaan. Kaikkiaan Bonino teki kauden aikana yhdeksässä pelaamassaan NHL-ottelussa tehot 1+1=2.\n\nSyksyn 2010 harjoitusleirin päätteeksi Anaheim Ducks lähetti Boninon farmijoukkue Syracuse Crunchiin, AHL:ään. Hän pelasi siellä valtaosan kaudesta 2010–2011 tehden 50 runkosarjaottelussa 45 tehopistettä. Bonino jakoi Crunchin sisäisen tehotilaston voiton Joe DiPentan kanssa lukemalla +10. Hän pelasi kauden aikana NHL:ssä 26 runkosarja- ja neljä playoff-ottelua jääden niissä ilman tehopisteitä. Heinäkuussa 2011 Bonino teki vuoden mittaisen jatkosopimuksen Ducksin kanssa. Hän aloitti myös kauden 2011–2012 farmijoukkue Crunchissa ja pelasi syyskautensa pitkälti NHL:n ja farmin välillä. Boninon noustua taas Ducksin NHL-kokoonpanoon joulukuussa 2011 häntä ei enää siirretty loppukaudella farmiin. Bonino pelasi NHL:ssä kauden aikana lopulta 50 runkosarjaottelua tehopistein 5+13=18. Heinäkuussa 2012 hän teki kaksivuotisen jatkosopimuksen Ducksin kanssa.\n\nKauden 2012–2013 Bonino aloitti 2012–2013 NHL:n työsulun vuoksi Italian toiseksi korkeimmalla sarjatasolla Serie A2:n HC Neumarkt/Egnan paidassa lokakuussa 2012. Hänen sopimuksensa kattoi koko kauden riippuen työsulun päättymisestä. Bonino ehti pelata ennen NHL-kauden alkamista tammikuussa 2013 Neumarkt/Egnassa 19 runkosarjaottelua tehden niihin nähden suuret tehot 26+26=52, joilla hän oli joukkueen paras maalintekijä ja toiseksi paras pistemies Rudi Locatinin jälkeen. Bonino sijoittui koko Serie A2:n maalipörssissä neljänneksi ja jakoi pistepörssin kahdeksannen sijan HC Gherdëinan Mitch Stephensin kanssa. Hän vahvisti kauden aikana myös DEL-joukkue Adler Mannheimia Spengler Cupissa. 2. helmikuuta 2013 Bonino teki NHL-uransa ensimmäisen kypärätempun Los Angeles Kingsia vastaan. Hän teki ottelussa myös yhden syöttöpisteen ja palkittiin kolmen tähden pelaajista ykköstähtenä.\n\nBonino teki kaudella 2013–2014 NHL:n yhden kauden piste-ennätyksensä tehoilla 22+27=49, joilla hän oli Ducksin kolmanneksi paras pistemies. Marraskuussa 2013 Bonino teki kolmivuotisen ja 5,7 miljoonan dollarin arvoisen jatkosopimuksen joukkueen kanssa. Kesäkuussa 2014 hänet kuitenkin kaupattiin Luca Sbisan kanssa Vancouver Canucksiin vaihdossa Ryan Kesleriin.\n\nHeinäkuussa Bonino teki vapaana agenttina New York Rangersin kanssa yhden vuoden ja 800 tuhannen dollarin arvoisen sopimuksen.\n\nMuuta\nBoninolla on italialaisia sukujuuria.\n\nTilastot\n\nLähteet\n\nViitteet\n\nYhdysvaltalaiset jääkiekkoilijat\nPittsburgh Penguinsin pelaajat\nSan Jose Sharksin varaamat pelaajat\nAmerikanitalialaiset\nVuonna 1988 syntyneet\nElävät henkilöt"}
{"id": "403568", "url": "https://fi.wikipedia.org/wiki/Raimo%20Utriainen", "title": "Raimo Utriainen", "text": "Raimo Arvi Johannes Utriainen (24. syyskuuta 1927 Kuopio – 27. huhtikuuta 1994 Helsinki) oli suomalainen kuvanveistäjä ja taidemaalari, jonka työt olivat aiheiltaan yleensä abstrakteja. Konstruktivistina Raimo Utriainen etsi ja painotti taiteessaan kineettisiä ja dynaamisia rakenteita, jotka ilmaisevat ajan ja tilan kokemuksia.\n\nHenkilöhistoria\nUtriainen opiskeli alkujaan matematiikkaa Turun yliopistossa, mutta kävi myös Turun taideyhdistyksen piirustuskoulua. Vuonna 1947 hän siirtyi Helsinkiin ja opiskelu vaihtui arkkitehtuuriin ja Teknilliseen korkeakouluun. Arkkitehtuurin opinnot vaihtuivat Suomen Taideakatemian koulun opintoihin vuonna 1953. \n\nUtriaiselle myönnettiin Pro Finlandia -mitali vuonna 1980, jolloin hän oli myös Vuoden taiteilija. Samana vuonna hänelle myönnettiin professorin arvonimi.\n\nTaiteellinen tuotanto\nTaiteilijana Utriainen maalasi 1950-luvulla Pariisissa ja Helsingissä, myöhemmin hän harjoitti esittävää maalaustaidetta henkilökohtaisena vastapainona kurinalaiselle veistostaiteelleen. Sen Utriainen aloitti figuratiivisilla töillä. Aiheet abstrahoituivat Turun Talvimerenkulun muistomerkin myötä 1957–1961. Näyttelijä Ida Aalbergin muistomerkki Esirippu (1972) oli syntyaikoinaan 1960-luvun alussa ensimmäinen abstrakti henkilömuistomerkki Suomessa. Sen jälkeen pronssi vaihtui materiaalina teräkseen ja veistosten muoto vaihtui matemaattisen tiukkaan muotoon. Utriainen teki 47 veistosta julkisiin tiloihin Suomessa ja muualla maailmassa, muun muassa Israelissa, Norjassa, Ruotsissa ja Japanissa.\n\nUtriainen perusti vuonna 1993 taidesäätiön. Sen kokoelma on talletettu vuonna 2006 Espoon modernin taiteen museoon Emmaan, jossa oli 2007 laaja Soiva viiva -niminen näyttely Utriaisen teoksista. Kokoelmassa on lähes 150 veistosta, yli 30 maalausta sekä akvarelleja, piirustuksia ja luonnoksia.\n\nTeoksia\n\nLähteet\n\nAiheesta muualla\n \nTeoskartta Raimo Utriaisen julkisiin teoksiin. Raimo Utriaisen taidesäätiö\n\nSuomalaiset kuvanveistäjät\n Suomalaiset taidemaalarit\nSuomalaiset professorin arvonimen saaneet\nPro Finlandia -palkitut\nVuonna 1927 syntyneet\nVuonna 1994 kuolleet"}
{"id": "124036", "url": "https://fi.wikipedia.org/wiki/Kaukolan%20kirkko", "title": "Kaukolan kirkko", "text": "Kaukolan kirkko on luterilainen kirkko Kirkkojärven Munkkisalmen rannalla entisessä Kaukolan kunnassa luovutetussa Karjalassa. \n\nKaukolan edellisen kirkon tuhouduttua tulipalossa vuonna 1932, tilattiin uuden kirkon piirustukset rakennusmestari Paavo Björkiltä. Uusi kirkko rakennettiin punatiilestä vuosina 1932-1933 entisen kirkon paikalle.\n\nKirkon ulkoasu\nKaukolan kirkko on tornillinen pitkäkirkko. Munkkisalmen rannan puoleisessa päässä sijaitsee kuoriosa ja sen päällä kellotorni. Kuoriosassa oli puolipyöreä apsis ja kuorin kummallakin puolella on muuta kirkkoa matalammat poikkivarret, joihin oli sijoitettu muun muassa sakaristo sekä muita tiloja. Kuoriosan päällä on korkea nelikulmainen kellotorni, jonka ylin osa oli muuta tornia kapeampi. Kirkon toisessa päässä sijaitsee kolmiovinen pääsisäänkäynti, jonka yläpuolella on suurehko pyöröikkuna. Kirkkosalin seiniä kiertävät pareittain sijoitetut kapeat ja korkeat ikkunat, jollaiset on myös kellotornissa. Apsista kiertävät ikkunat ovat kirkon muita ikkunoita pienemmät.\n\nSisätilat\nKirkkosali oli valkoiseksi kalkittu ja ainoa lehteri sijaitsi pääsisäänkäynnin yläpuolella. Se oli tarkoitettu urkuparveksi, mutta urkuja ei ehditty ennen talvisotaa asentaa, mutta ne oli kylläkin jo hankittu. Alttaritaulua kirkossa ei ollut, vaan sen tilalla alttarin takana oli saarnastuoli. Kellotornissa oli kaksi kelloa, jotka oli saatu pelastettua edellisen kirkon tulipalosta.\n\nSota-aika\nKaukolan kirkko ei kärsinyt tuhoja talvisodan ilmapommituksissa. Sodan jälkeen kirkko siirtyi Neuvostoliitolle. Kirkon kellot ja irtaimisto evakuoitiin supistuneen Suomen alueelle. Venäläiset purkivat sodan jälkeen tornin ylimmän osan, kuorin, alttarin, penkit ja lattian. Jatkosodan takaisinvaltauksen yhteydessä vuonna 1941 suomalaiset tuhosivat suorasuuntaustykillä kirkon tornissa olleen venäläisten tykistön tulenjohtoaseman. Kellotorni ei kuitenkaan kärsinyt suuria vahinkoja. Jatkosodan aikana kirkossa tehtiin korjaustöitä. Vuonna 1944 kirkko siirtyi taas Neuvostoliitolle.\n\nNykytila\nSodan jälkeen venäläiset käyttivät kirkkoa karjasuojana ja varastona. Kirkko kärsi hoidon puutteesta ja niinpä 1980-luvulle tultaessa oli vesikatto osittain romahtanut ja kaikki puurakenteet olivat rikkoutuneet. Kirkon katto ja ikkunat uusittiin vuonna 1988, jolloin kirkosta alettiin kunnostaa nuorisotilaa. Vuonna 1992 entiset kaukolalaiset pitivät kirkossa  jumalanpalveluksen. Sittemmin kirkko on kärsinyt ilkivallasta, ikkunoita on rikottu ja muun muassa ovet on varastettu. Nykyisin Kaukolassa toimii Inkerin luterilaisen kirkon alainen seurakunta. Seurakunnan 20 -vuotisjuhlaa vietettiin kirkossa syyskuussa 2016. Huhtikuussa 2018 kirkko siirtyi Inkerin kirkon omistukseen.\n\nKirkon esineistön kohtalo\nKirkon esineistö saatiin evakuoitua melko hyvin. Kaukolan kirkon suurempi kello sijaitsee nykyisin Parkanon Harjun hautausmaalla olevassa kappelissa ja pienempi Ylöjärvellä, Pengon­pohjan kirkossa. Parkano ja Harju ovat molemmat kaukolalaisten sijoituskuntia. Kaukolan ehtoolliskalusto puolestaan lahjoitettiin Siilinjärven seurakunnalle vuonna 1950.\n\nAikaisempia kirkkoja\nVaikka Kaukolan luterilainen seurakunta itsenäistyikin lopullisesti vasta 1896, on paikkakunnalla ollut luterilaisia kirkkoja jo 1600-luvulta lähtien. Kaukolan ensimmäinen kirkko rakennettiin puusta 1640-luvulla. Se oli 1600-luvun lopulla ränsistynyt ja sen korjaus valmistui 1692. Isonvihan aikana kirkko kärsi vaurioita ja uusi puukirkko valmistui vuonna 1751. Tämän kirkon kohtalosta ei ole tietoa, mutta joka tapauksessa jo 1770-luvulla ryhdyttiin rakentamaan uutta kirkkoa. \n\nTämä Kaukolan kolmas kirkko valmistui 1779 ja sen rakennustöitä johti kirkkorakentaja Eskil Collenius. Kirkko oli malliltaan kapenevavartinen ristikirkko, jonka korkean katon päällä ristikeskuksessa oli kattoratsastaja. Kirkon ristivarsilla oli lehterit. Sakaristo oli sijoitettu itäisen ja pohjoisen ristivarren väliin. Kirkon vieressä oli erillinen kaksinivelinen ja alaosaltaan kahdeksankulmainen kellotorni. Kirkkoa korjattiin vuonna 1909 lääninarkkitehti Ivar Aminoffin suunnitelmien mukaan. Korjaus- ja muutostöiden myötä kirkon ulkoasu muuttui, mutta ei niin jyrkästi kuin esimerkiksi Sortavalan luterilaisessa kirkossa. Muun muassa kirkon ikkunoita suurennettiin, vuorilaudoitusta uusittiin, eteisten kattoja nostettiin ja kattoratsastaja korvattiin terävähuippuisella pikkutornilla. Tämä kirkko tuhoutui mielisairaan sytyttämässä tulipalossa juhannusaattona vuonna 1932.\n\nLähteet\n Koponen Paavo, Karjalan kirkkokummut. Tammi, Sulkava 1999. ISBN 951-31-1431-7\n Karjalan luterilaiset kirkot ja seurakuntien pyhät esineet, toimittanut Soile Rinno ja Minna Laukkanen. Etelä-Karjalan taidemuseon julkaisuja 18:1a, Jyväskylä 1997. ISBN 951-785-012-3\n\nViitteet\n\nAiheesta muualla\nKaukola - Sevastjanovo Entiset kirkot entisessä Suomessa. (nykyvalokuvia)  terijoki.spb.ru \nФинская кирха в Севастьяново matkailukohdesivusto  altertravel.ru\n\nLuovutettujen alueiden kirkkorakennukset\nKaukola"}
{"id": "250518", "url": "https://fi.wikipedia.org/wiki/Operaatio%20Platinakettu", "title": "Operaatio Platinakettu", "text": "Operaatio Platinakettu () oli toisen maailmansodan aikainen Saksan Norjan-armeijan vuoristojoukkojen operaatio Neuvostoliittoa vastaan pohjoisella rintamalla, Petsamossa ja Murmanskin alueella. Operaatio Barbarossan alussa kesällä 1941 toimeenpantu Platinakettu oli osa laajempaa Muurmannin rataa tavoitellutta operaatio Hopeakettua. Se liittyi Saksan Norjassa olevalle vuoristoarmeijalle Barbarossassa annettuun tehtävään suojata Suomelle kuuluva Petsamon alue, sen nikkelikaivokset, sekä Norjan Narvikin malmi mahdolliselta Neuvostoliiton vastahyökkäykseltä, sekä hyökätä suomalaisten joukkojen kanssa kohti Muurmannin rataa ja estää Muurmannin kautta toimitettava huolto. Murmanskista on noin sadan kilometrin matka Petsamon Kolosjoen nikkelikaivoksille ja Petsamosta Kirkkoniemeen ja Varanginvuonolle 50 kilometriä.\n\nOperaation valmistelua \nNorjaan sijoitettujen saksalaisten joukkojen komentaja kenraalieversti Nikolaus von Falkenhorst sai tiedon operaatio Hopeaketun sisällöstä 7. toukokuuta 1941. Muurmannin rataa vastaan oli hyökättävä kolmesta kohdasta. Vuoristoarmeijakunnan tuli hyökätä Petsamosta suoraan kohti Murmanskia (operaatio Platinakettu), XXVI armeijakunnan Sallan lautta Kantalahteen (operaatio Napakettu) sekä Suomen III armeijakunnan Kiestingin kautta kahdella divisioonalla Louheen. Hyökkäyksen varsinainen painopiste oli pohjoisessa kenraalieversti Eduard Dietlin lohkolla 2. ja 3. vuoristodivisioonan kohdalla. Hyökkäyksen ajankohta oli suunniteltu tapahtuvaksi seitsemän päivää Saksan yleishyökkäyksen alkamisen jälkeen.\n\nSaksalaiset pioneerit aloittivat hyökkäysalueen valmistelun siviilipukuun puetun pioneerikomppanian voimin 20. kesäkuuta ja 21. kesäkuuta välisenä yönä. Loput, Tirolista, Steiermarkista ja Salzburgista kotoisin olevat joukot siirtyivät Suomen puolelle 22. kesäkuuta kello 02:31. Joukot miehittivät operaation mukaisesti kaivosalueen ja Petsamon ydinalueet samana päivänä. Neuvostoliiton konsuli Markkinassa ehti raportoida Moskovaan joukkojen siirrosta, ennen kuin Gestapon miehet valtasivat konsulaatin, jonka henkilökunta vangittiin ja luovutettiin tarkkailijana toimineelle Suomen Valpolle, arkistot takavarikoi Gestapo. \n\nMaastontiedustelu Suomen alueella Neuvostoliiton rajalle saatiin valmiiksi 24. kesäkuuta 1941 mennessä. Jatkosota alkoi 25. kesäkuuta.\n\nOperaatio Platinakettu\n\nSaksan 2. vuoristodivisioona \n\nKenraalieversti Eduard Dietlin komentamien 2. ja 3. vuoristodivisioonan tehtävänä oli ylittää Titovka eli Vaalesjoki kahdessa paikassa. Pohjoisempana 2. vuoristodivisioonan 136. jalkaväkirykmentin piti hyökätä Kalastajasaarentoon pohjoiseen ja samalla edetä Muotkavuonon etelärantaa pitkin kohti vuonon pohjukkaa, mistä alkaisi Titovkan ja Läntisen Litsajoen välinen yhdystie. Tavoitteena oli Litsajoki. 137. jalkaväkirykmentin tuli 136. jalkaväkirykmentin eteläpuolella edetä kohti neuvostoliittolaisten bunkkerilinjaa ja sen läpäistyään ylittää Titovkajoki ja edetä Litsan länsipuolelle.\n\nHyökkäyksen edellytyksenä oli se, että Kalastajasaarento eristetään mantereesta, jottei sieltä voida iskeä Titovkaan hyökkäävien joukkojen sivustaan. Maastotiedustelun perusteella oli Titovkan kylässä todettu olevan osia NKVD:n rajarykmentistä sekä lentokenttä.\n\nHyökkäys alkoi 29. kesäkuuta siten, että 136. jalkaväkirykmentti sulki Kalastajasaarennon yhteydet mantereeseen, valtasi Titovkajoen ylittävän sillan sekä eteni Titovkan kylään, mistä Neuvostoliitto oli jo evakuoinut niin lentokentän kuin NKVD:n rajarykmentin.\n \nEtelämpänä 137. jalkaväkirykmentti eteni neuvostoliittolaisten betonibunkkerilinjalle, ja kykeni sumussa läpäisemään puolustuslinjat jättäen bunkkerit myöhemmin vallattavaksi. Bunkkerit vallattiin lopulta liekinheitinten avulla, ilmatorjuntatykkien suorasuuntaustulen ja Stuka-syöksypommittajien tukemana. Huomattavilta osiltaan siperialaisista joukoista koostuneet saarretut puolustajat taistelivat sitkeästi, eikä koko bunkkerilinjasta jäänyt henkiin kuin sata sotavangiksi otettua neuvostosotilasta.\n\n30. kesäkuuta mennessä kenraalimajuri Ernst Schlemmerin komentamat 2. vuoristodivisioonan etummaiset joukot olivat tavoittaneet Litsajoen.\n\nSaksan 3. vuoristodivisioona \n3. vuoristodivisioonan 138. jalkaväkirykmentin tuli edetä Titovkan yli ja Tsaprjärven pohjoispuolelta kohti Litsajokea, kun taas 139. jalkaväkirykmentin hyökkäyssuunta kohti Muotkavuonoa ja Titovkajoen yli suuntautui Tsaprjärven eteläpuolelta.\n\nDivisioonan eteneminen ei onnistunut suunnitelman mukaan, koska Titovkajoen ja Tšaprjärven jälkeen maastossa ei ollutkaan yhdystietä Titovkajoelta Litsajoelle. Venäläisissä kartoissa olleet katkoviivat olivat olleet lennätinlinjoja ja lappalaisten porolla kuljettavia talviteitä. Huolto muodostui ongelmaksi, mitä varten kohdistettiin työpalvelumiehiä rakentamaan tietä ja yhteyksiä.\n\nKenraalimajuri Hans Kreysingin komentama divisioona pääsi Läntisen Litsan kalastajakylään vasta 3. heinäkuuta. Litsajoki ylitettiin kumilautoilla. Sen takaa löytyi evakuoitu neuvostoliittolainen sotilastukikohta, josta löytyi leipää ja 150 kuorma-autoa. Laaksosta löytyi yhdystie Murmanskin tien suuntaan.\n\nKoko divisioona ylitti Litsajoen 6. heinäkuuta saatuaan huoltoa kumilautoilla. Neuvostoliittolaiset pyrkivät häiritsemään ylitystä. Saksan 5. ilma-armeija tuki hyökkäystä Sallasta kohti Kantalahtea, joten ilmatukea ei ollut. Saksalaisten hevosvetoinen tykistö oli hidas vaikeassa maastossa ja 2/3 divisioonan vahvuudesta meni huoltotehtäviin ja taistelua varten ei jäänyt kuin kolmannes. Litsajoen yli tunturin kupeelle saatiin vain pieniä sillanpääasemia raskaiden tappioiden jälkeen. Neuvostoliittolaisten huolto puolestaan perustui rautateihin ja teihin.\n\nOperaation loppu\n\n17. heinäkuuta Dietlin oli pakko lopettaa hyökkäys ja ryhmittyä puolustukseen vain 45 kilometrin päähän Murmanskista.  Saksan sodanjohdon käskystä vuoristoarmeijakunta yritti vielä uutta hyökkäystä saatuaan SS-divisioona Totenkopfilta vahvistukseksi kaksi jalkaväkirykmenttiä ja ilmatukea Stuka-syöksypommittajilta, mutta 19. syyskuuta sen oli peräännyttävä jälleen Litsajoen taakse. Operaatio todettiin loppuneeksi 22. syyskuuta. Litsajoelle syntyi pitkäaikainen asemasota. Samoin epäonnistui ja lopetettiin eteläisempi yritys katkaista Murmannin rata Kantalahdessa.  \n\nOperaatioiden epäonnistumisella oli ratkaiseva merkitys koko sodan kululle, kun liittoutuneiden huoltoyhteys Murmanskin ja Murmannin radan kautta jäi saksalaisilta katkaisematta. Tämän yhteyden kautta puna-armeijalle virtasi materiaaliapua länsiliittoutuneilta koko sodan ajan, muun muassa yhteensä 4 048 panssarivaunua ja 3 052 lentokonetta.\n\nKatso myös\nPohjois-Suomi jatkosodan hyökkäysvaiheessa 1941\n\nLähteet\n\nViitteet\n\nOperaatio Barbarossa\nPetsamo"}
{"id": "1172030", "url": "https://fi.wikipedia.org/wiki/Excitebike%2064", "title": "Excitebike 64", "text": "Excitebike 64 on Left Field Productionsin kehittämä ja Nintendon julkaisema motocross-ajopeli Nintendo 64:lle. Peli on jatkoa vuonna 1984 ilmestyneelle Excitebikelle, johon verrattuna Excitebike 64 on kolmiulotteinen.\n\nExcitebike 64 on saanut positiivisen vastaanoton. Pelillä on GameRankingsin sivuilla 89.07 % keskiarvo ja Metacriticin sivuilla 88/100 keskiarvo. IGN antoi pelille arvosanaksi 9.7/10, sanoen pelin olevan Wave Racen ohella paras ajopeli, mitä Nintendo 64:lla voi olla.\n\nLähteet \n\nVuoden 2000 videopelit\nNintendo 64 -pelit\nAjopelit\nNintendon julkaisemat videopelit"}
{"id": "1679570", "url": "https://fi.wikipedia.org/wiki/Eua%20%28kaupunki%29", "title": "Eua (kaupunki)", "text": "Eua (, ) oli antiikin aikainen kaupunki ja kaupunkivaltio (polis) Kynuriassa Kreikassa. Se sijaitsi nykyisen Vóreia Kynourían kunnan alueella, mutta sen tarkkaa sijaintia ei tunneta varmuudella.\n\nEua sijaitsi Thyreatiissa eli Thyrean poliksen alueella Kynuriassa, joka oli välillä Arkadiaa, välillä Argolista ja välillä Lakoniaa. Kaupunki on ollut olemassa klassiselta roomalaiselle kaudelle. Se sijoitetaan usein nykyiseen Ástroksen Ellinikóon. Sieltä on tehty löytöjä geometriselta roomalaiselle kaudelle, joskin kaupunki vaikuttaa taantuneen myöhäisklassisen ja hellenistisen kauden ajaksi. Ellinikóssa oli linnoitusmuurit. Läheltä Anemómyloksesta on löydetty kulttipaikka, mahdollisesti Asklepiokselle omistettu pyhäkkö, joka ajoittuu klassiselta roomalaiselle kaudelle. Toiseksi Euan paikaksi on ehdotettu Loukoún luostarin lähistöä, josta on löydetty Herodes Atticuksen huvila, mutta kyseisen paikan löydöt ovat roomalaiselta kaudelta, eikä se vaikuta olleen varsinainen asutuskeskus.\n\nEuan varsinaisesta historiasta tiedetään vain vähän. Kaupunki luetaan nykytutkimuksessa klassisen kauden polisten eli itsenäisten kaupunkivaltioiden joukkoon, mutta sen todellinen asema tunnetaan kuitenkin huonosti. Sijaintinsa perusteella se on ollut Spartan vallassa eli osa Lakoniaa 500–300-luvuilla eaa. Myöhemmin Eua kuului Akhaian liittoon. Kaupungin kansalaisesta käytettiin etnonyymejä Euaos (), Euitēs (), Euatēs () ja Euaeus ().\n\nLähteet \n\nAntiikin Lakonian kaupungit\nVóreia Kynouría"}
{"id": "80853", "url": "https://fi.wikipedia.org/wiki/Pietari%20II%20%28Ven%C3%A4j%C3%A4%29", "title": "Pietari II (Venäjä)", "text": "Pietari II (23. lokakuuta (J: 12. joulukuuta) 1715 – 29. tammikuuta (J: 18. tammikuuta) 1730) oli Venäjän keisari vuosina 1727–1730. \n\nPietarin isä oli Pietari Suuren poika ja kruununperillinen Aleksei Petrovitš. Pietari Suuri tuomitsi Aleksein kuolemaan pikku-Pietarin ollessa vain kolmevuotias. Pietari II nousi valtaistuimelle ollessaan vasta 12-vuotias. Tuolloin hän myös vapautti isoäitinsä, Pietari Suuren ensimmäisen vaimon, Jevdokian vankeudesta Pähkinälinnasta. \n\nPietari II hallitsi Venäjää vain kolmen vuoden ajan; koskaan häntä ei kuitenkaan kruunattu keisariksi. Hänelle oli järjestetty jo avioliitto ja hänen kihlattunsa oli Katariina Dolgorukova, joka oli hänen oppi-isänsä Vasili Lukitš Dolgorukovin veljentytär, mutta hän sairastui isorokkoon ja kuoli kaavailtuna hääpäivänä vain 14 vuoden ikäisenä. Hänen hautansa on Arkkienkelin katedraalissa Moskovassa.\n\nLähteet\n\nAiheesta muualla \n Russiapedia: Peter II \n nndb: Tsar Peter II \n\nVenäjän keisarit\nRomanov-suku\nVuonna 1715 syntyneet\nVuonna 1730 kuolleet"}
{"id": "579291", "url": "https://fi.wikipedia.org/wiki/J.%20O.%20Aromaa", "title": "J. O. Aromaa", "text": "Juho Oskar (J. O.) Aromaa (vuoteen 1901 Norrbacka, 27. marraskuuta 1878 Ahlainen − 7. huhtikuuta 1956 Pori) oli suomalainen posteljooni, joka toimi SDP:n kansanedustajana vuosina 1922–1924. Sisällissodan aikana hän oli punaisten hallinnoiman postilaitoksen toiminnasta vastanneen Suomen Postineuvoston jäsen.\n\nElämä ja ura\n\nVarhaiset vuodet \nAhlaisten Ylikylässä syntyneen Aromaan vanhemmat olivat torppari Fredrik Erland Norrbacka ja Kaisa Johanna Henrikintytär. Kansakoulua käynyt Aromaa työskenteli Porissa postinkantajana vuodesta 1901 lähtien, saaden vakinaisen posteljoonin viran 1906. Vuonna 1905 Aromaa liittyi Porin työväenyhdistyksen jäseneksi ja vuotta myöhemmin Suomen Postiljooniyhdistykseen, jonka johtotehtävissä hän oli myöhemmin 1910-luvulla. Aromaa oli myös yhdistyksen julkaiseman Postimies-lehden monivuotinen avustaja.\n\nSisällissota \nHelmikuun vallankumouksen jälkeen keväällä 1917 Aromaa kuului Porin työväenneuvostoon ja oli myös marraskuun yleislakon aikana muodostetun vallankumousneuvoston jäsen. Ennen tammikuussa 1918 käynnistynyttä sisällissotaa hän työskenteli esimiehenä Porin postikonttorissa. Helmikuun alussa Aromaa kutsuttiin Helsinkiin kansanvaltuuskunnan perustaman Suomen Postineuvoston jäseneksi. Hän toimi postineuvoston raha-asiain valvojana hoitaen postilaitoksen kassaa Helsingin pääpostissa. Aromaa ei kertomansa mukaan ollut halukas tehtävään, mutta taipui lopulta kansanvaltuuskunnan postiasiainvaltuutetun Emil Elon suostutteluihin. Hänet nimitettiin sodan aikana myös Työväen pääneuvoston varajäseneksi. \n\nHuhtikuun alussa punaisten hallinto evakuoitiin Viipuriin, jossa postineuvosto toimi 6. huhtikuuta lähtien. Viipurin taistelun aikana 29. huhtikuuta valkoiset teloittivat Viipurin postitalon sisäpihalla kuusi postineuvoston jäsentä. Ainoastaan Aronen ja neuvoston sihteerinä toiminut Viljo Paasivirta selvisivät hengissä. He olivat edellisenä iltana poistuneet ruokatauolle, mutteivat katutaisteluiden kiihdyttyä uskaltaneet enää palata takaisin. Aamulla Aromaa ja Paasivirta olivat jälleen matkalla postitalolle, mutta törmäsivät valkoisiin kuuluneeseen jääkäriin Vilho Hariseen, joka siviiliammatiltaan oli posteljooni. Harisen kerrottua muiden postineuvoston jäsenten kohtalosta, miehet erosivat ja jäivät piileskelemään tahoilleen. Viimein 4. toukokuuta Aromaa ilmoittautui Viipurin poliisimestarille ja hänet pidätettiin. \n\nAromaa oli Viipurin lääninvankilassa 40 vuorokauden ajan, kunnes hänet vapautettiin ja annettiin matkustuslupa Poriin. Kotiin palatessaan Aromaa pidätettiin uudelleen Porin rautatieasemalla 14. kesäkuuta. Alustavien kuulustelujen jälkeen hänet toimitettiin Suomenlinnan vankileirille Helsinkiin ja sijoitettiin jatkokuulustelujen jälkeen Katajanokan vankilaan. Syyskuussa 1918 Aromaa sai kahdeksan vuoden vankeustuomion valtiopetoksesta ja hän menetti myös posteljoonin virkansa. Aromaa päästettiin kuitenkin ehdonalaiseen vapauteen ja armahdettiin vielä saman vuoden aikana.\n\nSodan jälkeen \nVapauduttuaan Aromaa työskenteli Osuusliike Kansan varastonhoitajana Porissa, kunnes hänet valittiin kansanedustajaksi vuoden 1922 eduskuntavaaleissa. Aromaa oli myös Porin kaupunginvaltuuston jäsen, mutta erosi marraskuussa 1922 eduskuntatyön aiheuttamien kiireiden vuoksi. Vuosina 1921–1923 hän oli Satakunnan sosialidemokraattisen piirijärjestön puheenjohtaja. Kansanedustajakautensa jälkeen Aromaa toimi Porin maalaiskunnassa Kyläsaaren osuuskaupan johtajana 1924–1927. Tämän jälkeen hän piti lyhyen aikaa sekatavarakauppaa Porin keskustassa ja työskenteli jälleen posteljoonina 1928–1946.\n\nPerhe \nAromaan puoliso oli Emilia Katarina Juhola, jonka kanssa hän avioitui 1901. Pariskunnalla oli kaksi lasta.\n\nLähteet \n\nKansanedustajat\nSuomen Sosialidemokraattisen Puolueen poliitikot\nPorin kaupunginvaltuutetut\nTurun läänin pohjoinen vaalipiiri\nSuomen sisällissodan punaiset\nVuonna 1878 syntyneet\nVuonna 1956 kuolleet"}
{"id": "331395", "url": "https://fi.wikipedia.org/wiki/Yl", "title": "Yl", "text": "Yl tarkoittaa seuraavia asioita:\n\n \n \n \n Ylioppilaskunnan Laulajat, YL, suomalainen kuoro."}
{"id": "1568693", "url": "https://fi.wikipedia.org/wiki/Bahira", "title": "Bahira", "text": "Bahira (arab. بحيرى) oli profeetta Muhammedin varhaisessa elämäkerrassa Syyrian Bostrassa asunut erakkomunkki, joka sattui näkemään Muhammedin lapsena, kun tämä oli otettu mukaan setänsä Abu Talibin kauppakaravaaniin. Bahira tunnisti lapsessa tulevan suurmiehen, kehotti Abu Talibia palaamaan kiireesti takaisin Mekkaan ja varoitti heitä juutalaisista, jotka voisivat tehdä pojalle pahaa.\n\nAlkuperäinen tarina \nAlkuperäisen tarinan kertoo Ibn Ishaq 700-luvun puolivälin jälkeen, ja se on tallentunut Ibn Hishamin tekemänä versiona 800-luvun alussa. Itse tarina kertoo tapahtumista, jotka sattuivat viimeistään 580-luvulla. Ibn Ishaq kertoo, että Abu Talib otti pikku-Muhammedin mukaansa, koska tämäkin tahtoi karavaanimatkalle. Karavaani saapui Syyrian Bostraan, missä erakkomajassa asui munkki nimeltä Bahira. Hänellä oli hallussaan koko kristikunnan tieto. Se oli peräisin majassa olleesta kirjasta, joka oli kulkenut perintönä munkilta toiselle. Elizabeth Key Fowden toteaa, että tässä näkyy klassinen teema: tekstiä säilytetään pyhässä paikassa pyhän miehen vartioimana.  \n\nAbu Talibin retkue asettui lepäämään lähelle erakkomajaa, jolloin Bahira huomasi, että taivaalla ollut pilvi varjosti yksin Muhammedia, ja puu taivutti oksia suojatakseen häntä. Bahira valmisti sen takia aterian koko seurueelle ja kutsui sen syömään. Bahira tarkkaili Muhammedia ja etsi hänen kehostaan merkkejä, jotka hän tunsi kuvauksista. Hän kuulusteli poikaa, jonka vastaukset sopivat siihen kuvaukseen, joka Bahiralla oli. Hän havaitsi myös Muhammedin selässä profetian sinetin juuri siellä, missä sen pitikin olla. Tutkimustensa lopputuloksena Bahira esittää ennustuksen pojan tulevasta suuruudesta ja antaa varoituksensa. Jos juutalaiset näkevät saman kuin hän, he yrittäisivät vahingoittaa poikaa. Ibn Ishaq kertoo vielä, että tällainen yritys mahdollisesti tapahtuikin (hän ei tosin ollut asiasta varma). Kolme kirjan uskontoon kuuluvaa miestä, Zurair, Tammam ja Darish huomasivat saman, minkä Bahira, ja aikoivat käydä Muhammediin käsiksi. Bahira sai väkivallan estettyä vetoamalla siihen, mitä hänen hallussaan olevassa Kirjassa oli kirjoitettu pojasta, ja siitä, miten Jumala kostaisi, jos poikaan kajotaan.\n\nMyöhemmät vaiheet \n\nBahiran tarina sai paljon huomiota keskiajan kristillisissä kirjoituksissa, joissa sen avulla selitettiin, miksi islamissa oli niin paljon kristillisiä aineksia. Bahira oli nähtävästi esikuva Johannes Damaskolaisen mainitsemalle \"areiolaiselle munkille\", jonka kanssa hän kertoo Muhammedin keskustelleen. William Tripolilainen (k. 1277) kertoo, että Bahira opetti Muhammedille uskon yhteen Jumalaan ja opetti hänet rakastamaan Jeesusta ja Neitsyt Mariaa. Myöhemmin Muhammed kutsui Bahiran neuvonantajakseen Medinaan, missä kateelliset Muhammedin kumppanit surmasivat hänet. Munkin nimeksi vaihtuu kristillisissä kirjoituksissa usein Sergius, ja tarina saa apokalyptisia käänteitä.\n\nArviointia \nOrientalisti Hans Jansen katsoo, että tarina Bahirasta on sommiteltu luomaan uskonnonhistorian vaatimaa taustaa Muhammedille. Muhammedin matka Syyriaan johtaa hänet kristillisen munkin luo, joka pyhien kirjoitusten avulla tunnistaa hänet suurmieheksi. Bahiran hallussa ollut pyhä kirja ennustaa Muhammedin tulosta, kuten kristityt katsovat Vanhan testamentin ennustavan Kristuksesta. Samaa todistavat nuorelle Muhammedille tapahtuvat ihmeet. Varoitus juutalaisten juonista saadaan tarinassa puolueettomalta henkilöltä, mikä heikentää mahdollisia syytöksiä antisemitismistä. \n\nBostra oli ensimmäinen roomalainen kaupunki, johon tultiin, kun Hijazin suunnalta matkattiin pohjoisen suuntaan. Ibn Ishaq kertoo toisenkin tarinan, jossa Bostra mainitaan. Kun Muhammedin äiti oli tullut Mekassa raskaaksi, Muhammedin isän otsassa ennen siittämistä loistanut valo siirtyi hänen äitiinsä Aminaan. Aminan synnyttäessä Muhammedia hänestä lähti valo, joka riitti valaisemaan kaukaisen Bostran linnat.\n\nElämäkerran tarinasta on karsittu turhat yksityiskohdat, kuten se, mitä tavaroita kauppakaravaani kuljetti. Muhammedin ura jatkui sittemmin Khadijan kauppa-apulaisena, ja hän matkusti myöhemminkin Syyriaan.\n\nKatso myös \n\n Muhammedin historiallisuus\n\nLähteet\n\nViitteet \n\nIslamin historia\nJumalan lähettilään elämäkerta"}
{"id": "1088234", "url": "https://fi.wikipedia.org/wiki/Rubie%20Joy%20Gabriel", "title": "Rubie Joy Gabriel", "text": "Rubie Joy Gabriel (s. 22. marraskuuta 1994 Koror) on palaulainen pikajuoksija. Hän kilpaili vuoden 2012 kesäolympialaisissa Lontoossa ja putosi naisten 100 metrin juoksussa ensimmäisellä kierroksella jäätyään erässään seitsemännelle sijalle.\n\nLähteet \n\nPalaulaiset pikajuoksijat\nVuonna 1994 syntyneet\nElävät henkilöt"}
{"id": "678093", "url": "https://fi.wikipedia.org/wiki/Treviso%20FBC%201993", "title": "Treviso FBC 1993", "text": "Treviso Foot-Ball Club 1993 on italialainen jalkapalloseura, jonka kotipaikka on Treviso. Seuran nimi vaihdettiin talousvaikeuksien takia vuonna 1993 nimeksi Treviso FBC 1993. Seura pelasi ensimmäistä kertaa Serie A:ssa kaudella  2005–2006. Seura pelaa nykyisin Italian kuudenneksi korkeimmalla sarjatasolla, Promozionessa.\n\nAiheesta muualla \nVirallinen kotisivu\n\nItalialaiset jalkapalloseurat\nTreviso\nVuonna 1909 perustetut urheiluseurat"}
{"id": "1268748", "url": "https://fi.wikipedia.org/wiki/Cassandra%20Cain", "title": "Cassandra Cain", "text": "Cassandra Cain on sarjakuvahahmo, joka esiintyy DC Comicsin julkaisemissa Batman-sarjakuvissa. Cassandra on yksi Batgirlin nimellä esiintyneistä hahmoista. Hänen vanhempansa ovat David Cain ja Lady Shiva, mutta myöhemmin Bruce Wayne adoptoi hänet tyttärekseen. Hahmo esiintyi ensimmäisen kerran Batman-lehden numerossa #567 (heinäkuu 1999). Cassandra on käyttänyt myös alter egoa Black Bat ja myöhemmin Orphan. Cassandra esiintyi merkittävässä roolissa Batgirl-sarjakuvissa vuodesta 2001 vuoteen 2017 saakka.\n\nTaustaa\nCassandran syntymä ja lapsuus paljastetaan Batgirl-sarjassa. David Cain oli etsinyt täydellisen henkivartijan Ra's al Ghulille. Hän löysi potentiaalisen äidin nähdessään Sandra Wu-Sanin taistelevan sisarensa Carolynin kanssa kamppailulajiturnauksessa. Uskoen, että Sandra pidätteli Carolynia, Cain murhasi Carolynin ja houkutteli Sandran ansaan, säästäen tämän henkensä vastineeksi synnyttäessään tämän lapsen ja jättäen tämän lapsen hänen kasvatettavaksi. Hän oli samaa mieltä. Cassandran syntymän jälkeen Sandra ryhtyi Lady Shivaksi.\n\nCain koulutti Cassandraa syntymästä lähtien salamurhaajaksi. Häntä ei opetettu lukemaan tai kirjoittamaan; sen sijaan kehonkielen lukeminen oli hänen ainoa kielensä. Hän pystyi lukemaan ihmisten liikkeitä ja ennustamaan, mitä he aikoivat tehdä. Kun hän oli kahdeksanvuotias, Cain vei hänet tappamaan liikemiehen. Kun mies kuoli, hän luki hänen tunteensa, tajusi mitä oli tehnyt ja pakeni isänsä luota.\n\nSen jälkeen hänen toimintansa oli pitkään mysteeri, kunnes hän esiintyy ensimmäisen kerran \"No Man's Land\" -tarinakaaren aikana. \"No Man's Land\" -tarinassa, sen jälkeen kun Gotham City oli tuhoutunut maanjäristyksen seurauksena ja eristetty, Cassandra Cain pelastaa komisario James Gordonin hengen ja saa Bruce Waynen hyväksynnän, ja lopulta hänestä tulee uusi Batgirl. Hänen isänsä David Cain lähettää videon Cassandran ensimmäisestä murhasta Bruce Waynelle yrittäen häiritä hänen asemaansa. Wayne kuitenkin hyväksyy edelleen Cassandran, kun hän on ottanut useita luoteja pelastaakseen palkatun salamurhaajan hengen, mikä osoittaa hänen omistautumisensa ihmishengen suojelemiseen.\n\nCassandra myöhemmin onnistui kohtaamaan äitinsä ja kukisti tämän kaksinkamppailussa saatuaan tietää totuuden alkuperästään. Tämä sai hänet hylkäämään Batgirlin roolin ja hän liittyi myöhemmin Outsiders ryhmään ja Bruce Waynen kuoleman jälkeen hän luovutti Batgirlin roolin Stephanie Brownille. Myöhemmin Brucen paluun jälkeen hän otti nimekseen Black Bat ja liittyi Batman Incorporated ryhmään. Myöhemmin hän ryhtyi Orphan nimiseksi Gothamin puolustajaksi ja BatFamilyn jäseneksi.\n\nMuussa mediassa\nElokuvassa Birds of Prey nuorta Cassandra Cainia esitti Ella Jay Basco.\nAnimaatiosarjassa Young Justice Cassandra nähdään Orphanin roolissa ja hänen nimeksi on kerrottu Cassandra Wu-San.\nAnimaatiosarjassa Batwheels Cassandra Cain nähdään Batgirlin roolissa. Häntä ääninäyttelee sarjassa Leah Lewis.\n\nVideopeleissä\nCassandra Cain esiintyy pelissä DC Universe Online, jossa häntä ääninäyttelee Mindy Raymond.\n\n \n\nBatman\nDC-universumin supersankarit\nSarjakuvahahmot"}
{"id": "821929", "url": "https://fi.wikipedia.org/wiki/Kalifornia%20%28t%C3%A4smennyssivu%29", "title": "Kalifornia (täsmennyssivu)", "text": "Kalifornia tai California voi tarkoittaa seuraavia asioita:\n\n Kalifornia, Yhdysvaltain osavaltio\n Kalifornianlahti, lahti Kalifornian niemimaan ja mantereen välissä\n Kalifornian niemimaa, Tyyneenmereen työntyvä niemimaa, joka kuuluu Meksikolle\n Baja California, Meksikon osavaltio\n Baja California Sur, Meksikon osavaltio\n Ferrari California, automalli\n Kalifornia, elokuva vuodelta 1993\n Kalifornia, Ultra Bra -yhtyeen albumi vuodelta 1999.\n California, Mr. Bunglen albumi vuodelta 1999\n California, Blink-182:n albumi vuodelta 2016."}
{"id": "410813", "url": "https://fi.wikipedia.org/wiki/Kauhukeitti%C3%B6", "title": "Kauhukeittiö", "text": "Kauhukeittiö () on yhdysvaltalainen ruoanlaittoon keskittyvä tositelevisio-ohjelma, jonka pääosassa on Gordon Ramsay. Sarja perustuu alkuperäiseen brittiversioon.\n\nOhjelman ensimmäinen esitys nähtiin 30. toukokuuta 2005. Sarjan seitsemäs kausi nähtiin Yhdysvalloissa tiistai-iltaisin 1. kesäkuuta – 10. elokuuta 2010. Sarjan kahdeksas kausi alkoi 22. syyskuuta 2010. Kolmannentoista kauden jälkeen Fox-kanava ilmoitti uusivansa sarjan ulkoasun kausille 15 ja 16. Sarjan 15. kausi alkoi 15. tammikuuta 2016. Vuoden 2022 kesällä sarjaa on ilmestynyt jo 20. kautta.\n\nKauhukeittiö on toiseksi korkeimmalle arvostelluin kilpailutv-ohjelma Yhdysvalloissa, ja sen edelle yltää vain Selviytyjät. Nielsen-arvostelujen mukaan joka kausi on saanut aina tarpeeksi katsojia, jotta Fox on uusinut sarjan sopimuksen.\n\nFormaatti\nFormaatti on samanlainen kuin ohjelman brittiversiossa: kilpailijat jaetaan siniseksi ja punaiseksi joukkueeksi, jotka kilpailevat toisiaan vastaan ruoanlaittokilpailuissa. Kun kilpailijoiden määrä on karsittu viiteen (tai kuuteen kausilla 4–7) joukkueet yhdistyvät yhdeksi mustaksi joukkueeksi, ja alkaa yksilökilpailu.\n\nJoka jakso alkaa joukkue- tai yksilöhaasteella. Voittanut joukkue tai kokki saa usein palkinnon, kun hävinnyt joukkue saa rangaistuksen, joka on usein siivoamista, ruokien tekoa tai koristelua.\n\nIllalliskattauksessa kokit huolehtivat sellaisen ruoan valmistuksesta, jonka Gordon Ramsayn vaativa maku kelpuuttaa. Toisinaan Ramsay saattaa heittää jopa lautasellisen ruokaa roskiin yhden ainesosan puutteesta, jolloin joukkue joutuu valmistamaan ruoan uudelleen. Myös, jos Ramsay näkee keittiössä ongelmia, hän käskee toisinaan jonkun pelaajan auttaa toista. Jos koko keittiöllä on vaikeuksia, hän saattaa sulkea keittiön huutamalla: \"Shut it down!\" tai \"Switch it off!\".\n\nIllalliskattauksen jälkeen Ramsay valitsee voittajajoukkueen ja parhaan kokin hävinneestä joukkueesta. Tämän kokin täytyy usein tehdä päätös siitä, ketkä kaksi kokkitoveriaan nimetään pudotukseen. Toisinaan, jos kattaus on ollut erittäin hyvä tai huono, Ramsay ei valitse voittajaa ollenkaan. Joskus Ramsay myös muuttaa nimettyjä ja valitsee pudotusuhan alle jonkun muun. Jokaisella nimetyllä kokilla on mahdollisuus kertoa Ramsaylle, miksi heidän pitäisi jäädä, mutta lopullinen päätös on hänen oman mielipiteensä mukainen. Pudotuksen jälkeen kokki antaa Ramsaylle takkinsa, Ramsay iskee sen koukkuun rei'ittäen takin ja koukun yläpuolella oleva kilpailijan kuva palaa symboloimaan pudotusta.\n\nKun jäljellä on enää kaksi kokkia, Ramsay jakaa Kauhukeittiön kahteen ruokailualueeseen. Kaksi viimeistä pelaajaa suunnittelevat ja sisustavat alueensa sekä muodostavat ruokalistansa. Kuusi viimeksi pudotettua kokkia palaavat auttamaan finalisteja valmistamaan ruoat.\n\nKauhukeittiö eroaa pudotustyyppisistä tositelevisio-ohjelmista sillä tavalla, että tuomarointi ja pudotus lankeaa aina lopulta yhden henkilön, Ramsayn, niskoille. Lisäksi Ramsaylla on voima muuttaa ohjelman kulkua, kuten jättämällä hävinneen joukkueen nimetyt huomiotta, pudottamalla voittajajoukkueen jäseniä, pudottamalla kokkeja kesken kattauksen sekä siirtämällä kokkeja toisiin joukkueisiin.\n\nHenkilökunta\nOhjelmaa juontaa ja tuomaroi Gordon Ramsay, ja sitä kertoo Jason Thompson. Ravintolan hovimestari oli kausilla 1-7 ja 11-12 Jean-Philippe Susilovic, joka otettiin ohjelmaan Petrusista, yhdestä Ramsayn Lontoon ravintoloista. Jean-Philippe isännöi myös brittiversion ensimmäisellä kaudella. Kausilla 8-10 hovimestarina toimi James Lukanik ja kaudesta 13 lähtien tehtävää on hoitanut Marino Monferrato.\n\nJoka joukkueella on myös joka kattauksessa toinen apukokeista. Scott Leibfried esiintyi kausilla 1-10 ja hänen tilalleen siirtyi James Avery kaudesta 11 lähtien. Kaudella 15 Averyn korvasi Aaron Mitrano. MaryAnn Salcedo esiintyi kausilla 1-3, Gloria Felix kausilla 4–5, Heather West (2.kauden voittaja) kaudella 6 sekä Andi Van Willigan kaudesta 7 eteenpäin (pois lukien 15.kausi, jolloin hänen tilallaan toimi 10.kauden voittaja Christina Wilson Andin mennessä naimisiin ja viettäessä hääjuhliaan kauhukeittiössä).\n\nTuotanto\n\nLähetys\nSarjan tunnuslaulu on Ohio Players -yhtyeen kappale \"Fire\".\n\nLäpi koko sarjan sekä kokkien, Ramsayn että jopa joidenkin asiakkaiden suista kuullaan kirosanoja. Yhdysvalloissa näiden sanojen kohdalla käytetään sensuuria ja pikselöintiä.\n\nBelgiassa, Australiassa, Unkarissa, Tanskassa, Norjassa, Ruotsissa, Suomessa, Koreassa, Alankomaissa, Irlannissa, Sloveniassa, Israelissa, Meksikossa tai Brasiliassa, jota ohjelmaa esitetään, kirosanat jätetään sensuroimatta. Kuitenkin Unkarissa sarja dubataan unkarilaisilla äänillä, joten alkuperäisiä ei kuulla kunnolla.\n\nSijainti\nSarjan ensimmäisillä kahdella kaudella Kauhukeittiö-ravintola sijaitsi Los Angelesin televisioasema KCOPin entisissä tiloissa 915 North La Brea Avenuella Hollywoodissa, Kaliforniassa.\n\nTuotantokaudet\n\nLähteet\n\nAiheesta muualla \n Ohjelman virallinen sivusto\n Sarjan suomenkieliset kotisivut\n\n2000-vuosikymmenen yhdysvaltalaiset tositelevisiosarjat\nFoxin televisio-ohjelmat"}
{"id": "1470006", "url": "https://fi.wikipedia.org/wiki/Vesikoski%20%28koski%20Loimijoessa%29", "title": "Vesikoski (koski Loimijoessa)", "text": "Vesikoski on koski Loimaan Vesikoskella Loimijoessa Kokemäenjoen vesistössä.\n\nLahkomyllyjen aika ja varhainen teollisuus\nVesikoskessa on ollut neljä ympäri vuoden käyvää myllyä ainakin jo 1500-luvun lopulla ja edelleen 1800-luvulla. Osakkaina näissä olivat koskea ympäröivän Vesikosken kylän talot. 1780-luvulla koskessa toimi myös sarkatamppi eli vanutuslaitos.\n\nNaula- ja paperitehtaat ja voimalaitos\nKoskivoimaan perustuva teollisuustoiminta oli alkanut Vesikoskesta pari kilometriä alavirtaan sijainneessa Hirvikoskessa 1880-luvulla sinne perustetun Loimaan naulatehtaan aloittaessa toimintansa. 1890-luvun alussa perustettiin Vesikoskeen tämän toiminnan laajennuksena Vesikosken mylly- ja naulatehdas. Kun Vesikosken naulatehdas 1903 paloi, kummatkin tehtaat osti tamperelainen Ferraria, joka pian hankki itselleen myös Jokioisten naulatehtaan jokioisissa ja keskitti toimintansa Loimaalle ja Jokioisiin. Metallituotanto jatkui Hirvikoskella, mutta Vesikoskelle perustettiin vuonna 1907 käynnistynyt Loimijoen paperitehdas. Sen toiminnan päätyttyä 1912  paperitehtaalle vuonna 1908 rakennetun sähkövoimalaitoksen toimintaa jatkoi Vesikosken voimalaitos. Vuonna 1921 perustettiin Vesikosken sähkölaitos, jonka Alastarolla toiminut Sallilan Sähkölaitos osti vuonna 1988. Tämä luopui voimalaitoksesta 1999 eikä voimalatoiminta 2000-luvulle tultaessa enää ollut käynnistynyt uudestaan.\n\nLähteet\n\nViitteet\n\nSuomen kosket\nLoimaan luonto\nLoimijoki\nSuomen teollisuushistoria"}
{"id": "680418", "url": "https://fi.wikipedia.org/wiki/Primo", "title": "Primo", "text": "Edwin Carlos \"Eddie\" Colón (s. 21. joulukuuta 1982) on puertoricolainen showpainija. Hän on tällä hetkellä World Wrestling Entertainmentin (WWE) palkkalistoilla painien WWE:n Raw-ohjelmassa. WWE:ssä hänet tunnetaan paininimellä Primo. Hän on eläkkeelle jääneen showpainija Carlos Colonin poika ja showpainija Carliton pikkuveli. Primo on 178 senttiä pitkä ja painaa 100 kiloa. Hän otti vuonna 2009 käyttöön veljensä erikoisliikkeen, Backstabberin. Primon suurin saavutus WWE:ssä on Unified WWE Tag Team Championship -joukkuemestaruusvöiden voitto yhdessä veljensä Carliton kanssa. Nykyisin Primo painii tag teamina serkkunsa Orlando Colónin kanssa joka käyttää paininimeä Epico.\n\nShowpainijat\nVuonna 1982 syntyneet\nElävät henkilöt"}
{"id": "572431", "url": "https://fi.wikipedia.org/wiki/Lewis%20David%20von%20Schweinitz", "title": "Lewis David von Schweinitz", "text": "Lewis David von Schweinitz (myös de Schweinitz, 1780–1834) oli yhdysvaltalainen sienitutkija. Hän syntyi Pennsylvanian osavaltiossa, mutta lähti nuorena opiskelemaan Nieskyyn, Saksan itärajalla. Siellä hän julkaisi vuonna 1805 yhdessä opettajansa Johannes Baptista von Albertinin kanssa alueen sienistöä kuvaavan kirjan Conspectus Fungorum in Lusatiae superioris. Se oli aikansa suurin sienikirja: siinä esitellään 1130 taksonia, joista 127 oli uusia, Schweinitzin määrittämiä lajeja. Vuonna 1812 hän palasi Yhdysvaltoihin ja julkaisi vuonna 1831 mammuttimaisen teoksen Synopsis Fungorum in America Boreali Media Degentum, jossa kuvataan yli kolmetuhatta pohjoisamerikkalaista sienilajia. \n\nSienten tai kasvien tieteellisen nimen jälkeen käytettävä määrittäjän lyhenne Schwein. tarkoittaa Lewis von Schweinitzia.\n\nLähteet \n\nYhdysvaltalaiset sienitieteilijät\nVuonna 1780 syntyneet\nVuonna 1834 kuolleet"}
{"id": "1075327", "url": "https://fi.wikipedia.org/wiki/Pietarinkalat%20%28heimo%29", "title": "Pietarinkalat (heimo)", "text": "Pietarinkalat (Zeidae) on pietarinkalojen lahkoon kuuluva kalaheimo. Heimon lajeja tavataan kaikista valtameristä lämpimistä ja lauhkeista vesistä.\n\nLajit ja anatomia\nVarhaisimmat pietarinkalojen heimoon kuuluvien lajien fossiilit on ajoitettu oligoseenikaudelle. Nykyään heimoon kuuluu 2 sukua ja 5–6 lajia, muun muassa pietarinkala (Zeus faber), hopeapietarinkala (Zenopsis conchifera) ja peilipietarinkala (Zenopsis nebulosus). Aikaisemmin tähän heimoon kuuluneita sukuja ja lajeja on sittemmin siirretty kuuluvaksi muihin heimoihin. Pietarinkalalajit ovat keskikokoisia kaloja, jotka voivat kasvaa tyypillisesti 22–90 cm pitkiksi. Tyypillisiä piirteitä ovat korkea ja litteä ruumis, suuret silmät ja suu ja piikikäs selkäevä. Heimon kalat ovat suomuttomia tai suomut ovat hyvin pienet ja alkeelliset. Väriltään pietarinkalalajit ovat usein hopeanharmaita tai punertavia.\n\nLevinneisyys ja elintavat\nPietarinkaloihin kuuluvia lajeja elää Atlantissa, Intian valtameressä ja Tyynessämeressä lämpimissä ja lauhkeissa vesissä lähellä pohjaa tyypillisesti 100–400 metrin syvyydessä. Heimon lajien ravinto koostuu muista kaloista, äyriäisistä ja mustekaloista. Monet pietarinkalalajeista ovat hyviä ruokakaloja.\n\nLähteet\n\nPietarinkalat"}
{"id": "133016", "url": "https://fi.wikipedia.org/wiki/Christopher%20Dean", "title": "Christopher Dean", "text": "Christopher Colin Dean (s. 27. heinäkuuta 1958 Nottingham, Englanti) on uransa päättänyt brittiläinen taitoluistelija ja jäätanssin olympiavoittaja parinsa Jayne Torvillin kanssa. Deanille myönnettiin Brittiläisen imperiumin ritarikunnan upseerin arvo vuonna 1999.\n\nUra \nDean aloitti luistelemisen kymmenenvuotiaana. Hänen ensimmäinen jäätanssiparinsa oli Sandra Elson, jonka kanssa hän aloitti harjoittelun 14-vuotiaana. Dean ja Elson eivät tulleet toimeen keskenään, ja pari erosi, vaikka he olivat voittaneet nuortenmestaruuden. Dean suostui sitten kokeilemaan luistelua yhdessä toisen birminghamilaisen, Jayne Torvillin kanssa.\n\nDean ja Torvill nousivat kansainväliselle huipputasolle vuonna 1980, kun pari sijoittui neljänneksi jäätanssissa olympialaisissa, maailman- ja euroopanmestaruuskilpailuissa.\n\nParin vapaaohjelma vuoden 1984 talviolympialaisissa Sarajevossa nousi maailmankuuluksi. He esittivät ohjelmansa taustana Maurice Ravelin Boléro. Parille annettiin taiteellisesta vaikutelmasta korkein mahdollinen pistemäärä, eli yhdeksän kertaa 6,0. Tämä on ainoa kerta, jolloin täydelliset pisteet on saavutettu olympialaisissa.\n\nDean ja Torvill siirtyivät Sarajevon olympialaisten jälkeen ammattilaiskaukaloihin olympiavoittajina ja nelinkertaisena maailmanmestariparina. Ammattilaisina he eivät voineet osallistua arvokisoihin ennen kuin Kansainvälinen luisteluliitto löysensi sääntöjään vuonna 1993. Pari pääsi siten osallistumaan Lillehammerin vuoden 1994 talviolympialaisiin, joista he saivat pronssia.\n\nYksityiselämä \nDean asuu Colorado Springsissä Yhdysvalloissa yhdessä vaimonsa, entisen amerikkalaisen taitoluistelijan Jill Trenaryn kanssa. Parilla on kaksi lasta.\n\nLähteet\n\nAiheesta muualla\n\nDeanin profiili Olympic.org-sivustolla \n\nBrittiläiset taitoluistelijat\nBrittiläiset olympiavoittajat\nJäätanssijat\nVuonna 1958 syntyneet\nElävät henkilöt"}
{"id": "1259640", "url": "https://fi.wikipedia.org/wiki/Funktio%20%28sisustusliike%29", "title": "Funktio (sisustusliike)", "text": "Funktio oli Helsingissä vuosina 1968–2011 toiminut sisustusliike, joka oli erikoistunut italialaisten designhuonekalujen, -valaisinten ja pientavaroiden maahantuontiin ja vähittäismyyntiin. Suurimmillaan Funktiolla oli kaksi myymälää, Vanhan kirkon puiston laidalla Lönnrotinkadulla sekä Fredrikinkadulla.\n\nFunktion perusti sisustusarkkitehti ja toisen polven huonekalukauppias Alli Syvänoja (1929–2014), joka omisti 1960-luvulla kaksi huonekaluliikettä. Niistä toiseen, Fredrikinkadulla sijainneeseen, hän perusti 1968 modernia italialaismuotoilua esitelleen Funktio-osaston, joka eriytyi pian omaksi liikkeekseen.\n\nFunktion valikoimiin kuului muun muassa Alessin pientavaroita, Artemiden valaisimia sekä B&B Italian ja Cassinan huonekaluja. 1980-luvun loppupuolella Funktiossa järjestettiin muun muassa värikästä postmodernismia edustaneen Memphis-ryhmän ja valaisinsuunnittelija Ingo Maurerin näyttelyt. Funktion asiakaskuntaa olivat varakkaat yksityisasiakkaat, arkkitehdit, yritysten pääkonttorit ja mainostoimistot.\n\nSuomen 1990-luvun alun laman alkuhetkillä 1991 Alli Syvänoja myi Funktion Anita ja Mikael Ruolalle, jotka jatkoivat toimintaa vuoteen 2011 saakka.\n\nLähteet\n\nSuomalaiset huonekalukaupat\nSuomalaiset muotoilualan yritykset\nHelsingin kulttuuri\nEntiset suomalaiset yritykset\nSisustusalan tuotemerkit"}
{"id": "22849", "url": "https://fi.wikipedia.org/wiki/Poimuajo", "title": "Poimuajo", "text": "Poimuajo () on Star Trekin ja joidenkin muidenkin tieteiselokuvien ja -sarjojen avaruusalusten erittäin nopeaa liikkumista, joka usein ylittää valonnopeuden. \n\nPoimuajossa kyse on tavallaan kaukosiirtymisestä, maailmankaikkeuden poimuttuvan rakenteen hyväksikäytöstä, kahden toisensa kohtaavan avaruuden poimun läpi menemisestä. Näin (valta)osaa matkasta ei tarvitse taittaa lainkaan. Poimuajo ilmeisesti koostuu useasta peräkkäisestä poimusiirtymisestä, sillä se kuitenkin vie aikaa.\n\nPoimunopeus Star Trekissa\n\nUusi sukupolvi \nVaikka poimunopeusasteikon määritelmä on Star Trekissä vaihdellut, yleisimmän määritelmän mukaan poimu 10 vastaa ääretöntä nopeutta. Tämän takia tulee huomioida, että esimerkiksi alkuperäisen sarjan poimukerroin kolme ei vastaa Star Trek: Uuden sukupolven poimukerroin kolmea. Sarjan tekijät ymmärsivät, että poimuajo on kehittynyt sarjojen esittämien ajanjaksojen välisenä aikana, joten poimunopeuksien määritelmät päivitettiin vastaamaan uudempia tekniikoita. Poimu 1 vastaa valonnopeutta eli 1 079 252 849 km/h. Enterprise-D (NCC-1701-D) kykenee hetkellisesti poimunopeuteen 9,8 ja huippunopeuteen poimu 9 pitkillä matkoilla yleisesti käytettynä.\n\nJaksossa Where No One Has Gone Before Enterprise joutuu \"Matkaajan\" saattamana 2 700 000 valovuoden päähän sen hetkisestä sijainnistaan. Jaksossa mainittiin, että heillä olisi kulunut takaisin kulkemiseen nopeimmillaankin 300 vuotta galaksin M33 laidalta Enterprisen omalla voimanlähteellä. Näin ollen Enterprise kykenee vuorokaudessa 24,65 valovuoden matkoihin ja tunnissa yhden valovuoden matkoihin. Mainittakoon, että Enterprisella on samaisessa jaksossa \"Matkaajan\" vuoksi päädytty 1 miljardin valovuoden päähän maasta, jolloin heidän kotimatkansa ilman \"Matkaajaa\" olisi kestänyt 111 111 vuotta.\n\nVoyager\n\nStar Trek: Voyagerin ensimmäisessä tuplajaksossa Caretaker alus päätyi 70 000 valovuoden päähän. Kapteeni Janewayn mukaan heillä kestäisi nopeimmillaankin poimu 9,975:llä 75 vuotta päästä takaisin.  Tällöin he matkaisivat vuorokaudessa 2,555 valovuotta.\n\nNiin ikään Star Trek Voyagerin toisen tuotantokauden 1. jaksossa The 37´s kerrotaan aluksen kykenevän 9,9 poimunopeudella liikkumaan 4 miljardia mailia sekunnissa eli 6,437376000 miljardia km/s.  Tällöin aluksen nopeus olisi noin 21 473 -kertainen valonnopeus. Tämä tarkoittaa, että poimu 9,9 mukaan laskettuna alus kykenisi 70 000 valovuoden matkaan 5,246 vuodessa ja päivämatka olisi tällöin noin 36,5 valovuotta.\n\nTeoriaa poimuajosta \n\nTeoriassa yleinen suhteellisuusteoria sallii poimuajon mahdollisuuden.\n\nKaikki kappaleet aiheuttavat ympärilleen poikkeaman aika-avaruudessa. Käytännössä tämä on havaittavissa mustien aukkojen ympärillä. Poimuajossa aluksen ympärille luodaan \"kupla\", joka vääristää aika-avaruutta ja siten alus voi kulkea näennäisesti valoa nopeammin.  Tähän vaadittaisiin kuitenkin suunnaton määrä energiaa. Lisäksi omassa \"kuplassaan\" kulkeva alus noudattaisi omaa aikaansa. Muu maailmankaikkeus noudattaisi kuitenkin normaalia aikaa, joten edestakaista tähtienvälistä liikennettä tämä teoria ei mahdollista.\n\nLähteet \n\nStar Trek\nScience fictionin käsitteet"}
{"id": "26048", "url": "https://fi.wikipedia.org/wiki/Et%C3%A4k%C3%A4ytt%C3%B6", "title": "Etäkäyttö", "text": "Etäkäyttö tarkoittaa tietokoneen käyttöä kaukaa verkon yli. Etäkäyttö voidaan suorittaa niin kutsutulla tyhmäpäätteellä tai hieman järeämmässä kunnon tietokoneessa olevalla pääteohjelmalla. Yleisin protokolla on SSH, joka tukee myös muiden protokollien tunnelointia salatulla yhteydellä.\nTyöpöydän etäkäyttöön ovat muun muassa Windowsin RDP (Remote Display Protocol), macOS:n Apple Remote Desktop (ARD) ja useimmille käyttöjärjestelmille sopiva VNC. Virtualisoitujen järjestelmien käyttöön on olemassa SPICE. Unix-pohjaisten järjestelmien X Window System (X11) antaa jo mahdollisuuden etäkäyttöön.\n\nKatso myös \n Hajautettu tietojenkäsittely\n VPN\n\nTietotekniikka\nDataliikenne"}
{"id": "1258015", "url": "https://fi.wikipedia.org/wiki/Jessica%20Jones%20%28televisiosarja%29", "title": "Jessica Jones (televisiosarja)", "text": "Jessica Jones on yhdysvaltalainen Melissa Rosenbergin luoma Netflix-tilausvideopalvelussa julkaistu televisiosarja, joka perustuu Marvel Comicsin samannimiseen sarjakuvahahmoon. Sarja sijoittuu Marvel Cinematic Universeen (MCU), jakaen tarinallisen jatkumon sen elokuvien ja muiden televisiosarjojen kanssa, ja on toinen neljästä sarjasta, jotka johtivat crossover-minisarjan The Defenders tapahtumiin. Sarjan tuottivat Marvel Television, ABC Studios ja Tall Girls Productions, Rosenbergin toimiessa showrunnerina.\n\nKrysten Ritter esittää sarjan pääosassa Jessica Jonesia, entistä supersankaria, joka avaa oman etsivätoimiston. Sarjassa näyttelevät myös Mike Colter, Rachael Taylor, Wil Traval, Erin Moriarty, Eka Darville, Carrie-Anne Moss ja David Tennant. Toisella tuotantokaudella näyttelijäkaartiin liittyivät J. R. Ramirez, Terry Chen, Leah Gibson ja Janet McTeer sekä kolmannella tuotantokaudella Benjamin Walker, Sarita Choudhury, Jeremy Bobb ja Tiffany Mack. Rosenberg suunnitteli alun perin ABC:lle toisenlaista versiota vuonna 2010, mutta kanava perui sen. Vuoden 2013 lopussa Rosenberg työsti sarjaa Netflixille nimellä A.K.A. Jessica Jones. Ritter valittiin joulukuussa 2014 Jonesin rooliin. Jessica Jones kuvattiin New Yorkissa, alueilla, jotka yhä näyttävät vanhalta Hell’s Kitcheniltä.\n\nEnsimmäinen tuotantokausi julkaistiin Netflixissä 20. marraskuuta 2015. Kriitikot ylistivät Ritterin ja Tennantin näyttelemistä, sarjan film noir -tyyliä ja kykyä käsitellä seksuaalisuuden synkimpiä puolia, kuten raiskauksia, sekä myös traumaperäistä stressihäiriötä. Toinen tuotantokausi julkaistiin 8. maaliskuuta 2018 ja kolmas tuotantokausi 14. kesäkuuta 2019. 18. helmikuuta 2019 Netflix ilmoitti, että sarja lopetetaan heti kolmannen tuotantokauden julkaisun jälkeen. Jessica Jones ja muut Marvelin Netflix-sarjat poistuivat Netflixistä 1. maaliskuuta 2022, niiden oikeuksien palattua takaisin Disneylle. Sarja tuli katsottavaksi Disney+:aan Yhdysvalloissa 16. maaliskuuta 2022 ja Suomessa 29. kesäkuuta 2022.\n\nJuoni \n\nEnsimmäisellä tuotantokaudella, lyhyen supsersankariuransa traagisen lopun jälkeen, Jessica Jones yrittää aloittaa uuden elämän New Yorkissa yksityisetsivänä, jonka tutkimat tapaukset liittyvät epätavallisia kykyjä omaaviin ihmisiin. Toisella tuotantokaudella Jones yrittää Kilgraven pysäyttämisen jälkeen saada elämänsä uuteen järjestykseen ja alkaa tutkia uutta tapausta, jonka seurauksena hän joutuu samalla kohtaamaan menneisyytensä. Kolmannella kaudella Jones kohtaa Gregory Salingerin, älykkään epätavallisia ihmisiä vihaavan psykopaatin, ja joutuu yrittämään korjata välinsä Trish Walkerin kanssa, mutta tilannetta hankaloittaa heidän erilaiset näkemyksensä sankaruudesta.\n\nNäyttelijät\n\nPäärooleissa\n\nSivurooleissa\n\nVierailevat\n\nJaksot\n\nEnsimmäinen tuotantokausi (2015) \n\n|}\n\nToinen tuotantokausi (2018) \n\n|}\n\nKolmas tuotantokausi (2019) \n\n|}\n\nTuotanto\n\nKehitys \nJoulukuussa 2010 Melissa Rosenberg oli kehittämässä televisiosarjaa AKA Jessica Jones, joka perustui sarjakuvaan Alias. ABC kehitti Jessica Jonesiin perustuvaa sarjaa Rosenbergin oman tuotantoyhtiön Tall Girls Productionsin kautta yhdessä ABC Studiosin ja Marvel Televisionin kanssa. Sarjan esittämisen oli tarkoitus alkaa vuonna 2011, Marvel Televisionin johtaja Jeph Loebin sekä Joe Quesadan, Alan Fine ja Howard Kleinin ollessa mukana vastaavina tuottajina ja Alias-kirjoittaja Brian Michael Bendisin ollessa konsulttina. Vuoden 2011 San Diego Comic-Con Internationalissa Loeb sanoi sarjan kertovan \"epäonnistuneesta supersankarista, joka pyrkii rakentamaan itselleen uuden elämän yksityisetsivänä New Yorkissa,” ja että siinä esiintyisivät myös Carol Danvers ja Luke Cage. Marraskuussa Rosenberg sanoi toivovansa, että saisi aijoitettua ohjelman esittämisen alkamaan vuonna 2012 ja lisäsi, \"Rakastan tätä hahmoa. Se on erittäin vahingoittunut, synkkä, monimutkainen hahmo, joka potkaisee kunnolla... [hän on] entinen supersankari, jolla on PTSD, traumaperäinen stressihäiriö.\" Hän ilmoitti, että vaikka Cage on osa sarjaa, parin tytär Danielle esiintyisi \"tiellä mennessä.\" Rosenberg sanoi myöhemmin saman kuukauden aikana, että sarja sijoittuisi Marvel Cinematic Universeen ja pilottijakson käsikirjoitus sisältäisi viittauksia Tony Starkiin ja Stark-yhtiöihin, mutta myönsi, että \"Kun etenemme, asiat muuttavat ehtoja siitä mikä meille on saatavilla, mutta olemme ehdottomasti siinä universumissa. Emme aio kieltää sen universumin olemassaoloa. Niin paljon kuin aiomme kiskoa sieltä sen mitä voin käyttää\". Hän myös vahvisti Danversin olevan yksi sarjan tärkeistä hahmoista.\n\nToukokuussa 2012 ABC:n puheenjohtaja Paul Lee sanoi televisioverkon peruneen sarjan. Myöhemmin samana vuonna Rosenberg kauppasi sarjaa muille kanaville, sanoen \"En tiedä onko se ABC-ohjelma. Se voi oikeastaan olla kaapelitelevisio-ohjelma. Sarjakuvakirja [Alias] on ensimmäinen, minkä Marvel toteutti aikuislukijoita varten. Pehmensin sitä hieman kanavaa varten, mutta on hyvin, hyvin helppoa muuntaa se kaapelitelevisioon. Hyvin helppoa.\" Lokakuussa 2013 Deadline raportoi Marvel Televisionin valmistelevan VOD-palveluihin ja kaapelitelevisioon neljä draamasarjaa ja yhden minisarjan, Netflixin, Amazon Instant Videon ja WGN America osoittaessa kiinnostusta asiaan. Viikkoja myöhemmin Marvel ja Disney julkistivat Marvel Televisionin ja ABC Studiosin toteuttavan Netflixille näytellyt televisiosarjat Luke Cagesta, Daredevilistä, Jessica Jonesista ja Rautanyrkistä, johtaen lopulta Puolustajista kertovaan minisarjaan. Rosenberg tuotiin käsikirjoittamaan ja tuottamaan uusi versio sarjasta, määritelty uudelleen alkuperäisestä projektista, jota hän kutsui \"yhden sivun uudelleentekeleeksi\" alkuperäisestä visiostaan. Liz Friedman toimi ensimmäisen tuotantokauden aikana myös yhtenä vastaavina tuottajista. Joulukuussa paljastettiin, että sarjan virallinen nimi olisi Marvel’s A.K.A. Jessica Jones. Mutta kesäkuussa 2015 Marvel lyhentäneensä nimen muotoon Marvel’s Jessica Jones. Loeb kommentoi nimen lyhtentämistä sanomalla \"Siitä tuli kirjaimellisesti yksi asioista, joita tapahtuu. Puhuimme siitä mikä olisi paras nimi ja siten se vain tapahtui.\" Rosenberg lisäsi, että \"AKA\" \"elää jaksoissa. Tulette vielä näkemään sen.\"\n\nTammikuussa 2016 Netflix tilasi toisen 13 jakson pituisen tuotantokauden. Raelle Tucker liittyi sarjan vastaaviin tuottajiin sekä käsikirjoittajaksi, korvaten Friedmanin, joka lähti sarjasta työstääkseen pilottijaksoa ABC-sarjalle Conviction. Kolmas tuotantokausi tilattiin 12. huhtikuuta 2018, kuukausi toisen tuotantokauden julkaisun jälkeen. 18. helmikuuta 2019, ennen kolmannen tuotantokauden julkaisua, Netflix ilmoitti lopettavansa sarjan, jolloin kolmas tuotantokausi jäisi sarjan viimeiseksi.\n\nRoolijako \nElokuussa 2014 Sarandos sanoi sarjan aloitaneen \"Jessican näyttelijähaun.\" Marraskuuhun mennessä Krysten Ritter, Alexandra Daddario, Teresa Palmer, Jessica De Gouw ja Marin Ireland olivat osallistuneet kuvauksiin Jessica Jonesin roolia varten, Ritterin osallistuessa jo lokakuussa. Lisäksi Lance Grossin, Mike Colterin ja Cleo Anthonyn väitettiin olevan hedokkaina Luke Cagen rooliin, jota kaavailtiin toistuvaksi hahmoksi ennen esiintymistä Luke Cagessa. Seuraavan kuukauden aikana Ritter valittiin Jessica Jonesin rooliin. Ritter ja Palmer olivat viimeiset ehdokkaat rooliin, Colterin ollessa molempien vastanäyttelijänä näyttelijöiden välisen kemian testaamiseksi. Colter vahvistettiin Luke Cagen näyttelijäksi joulukuussa. Tammikuussa 2015 David Tennant valittiin näyttelemään Kilgravea ja Rachael Taylor Patricia ”Trish” Walkeria. Jälkimmäinen lisättiin sarjaan Danversin korvikkeeksi, kun hahmolle päätettiinkin toteuttaa elokuva. Kuukauden kuluttua Carrie-Ann Moss liittyi näyttelijäkaartiin, Ja lokakuussa paljastui, että hahmonsa oli naispuolinen versio sarjakuvien hahmosta Jeryn Hogarth. Helmikuussa Eka Darville, Erin Moriarty ja Wil Traval valittiin näyttelemään Malcolm Ducassea, Hope Shlottmania ja Will Simpsonia.\n\nRitter, Taylor ja Moss jatkavat rooleissaan sarjan toisella tuotantokaudella, Leah Gibsonin ja J. R. Ramirezin liittyessä näyttlijäkaartiin heinäkuussa 2017. Janet McTeer näytteli sarjassa Alisa Jonesia, Jessican äitiä. Traval ja Tennant esiintyivät toisella tuotantokaudella vierailevina näyttelijöinä. Ritter, Taylor, Moss, ands ja Darville palaavat myös sarjan kolmannelle tuotantokaudelle.\n\nKuvaukset \nKuvaukset sijoittuvat New Yorkiin, mukaan lukien Brooklyniin ja Long Island Cityyn, jotka yhä muistuttavat vanhaa Hell’s Kitcheniä, Douglastoniin, Queensiin, ja siellä työstettiin myös äänikuvaa. Manuel Billeter toimi sarjan kuvaajana.\n\nVisuaaliset efektit \nSarjan visuaaliset efektit toteutettiin New Yorkissa Shade VFX:n studiolla, jossa myös Daredeviliä työstettiin, Bryan Godwinin toimiessa visuaalisten efektien päävastaavana.\n\nMusiikki \nVuoden 2015 San Diego Comic-Con International -tapahtumassa Sean Callery rpaljasti tulevansa säveltämään sarjan musiikin. Callery ei aloittanut pääteeman säveltämistä ennen kuin oli lukenut kaksi tai kolme käsikirjoitusta eikä katsonut alkutunnarin grafiikoita ennen toista jaksoa, jolloin hänellä oli ”kehys teemalle, jonka [hän] toivoi toimivan”. Tällä kertaa Callery sanoi alkaneensa ”pelleillä” teemaa koskevien ideoiden kanssa ja ajan myötä asettui sen kohdalle millä tunsi olevan ”luihu ja huviton” laatu, lisäten, että Jessica Jonesilla ”on kuivaa huumoria, oikea ote hänelle. Mutta tässä hahmossa on jotain, millä oli hiuksenhienoa leikkisyyttä, kuten kissalla tai jollain.” Teeman luomisen jälkeen Callery alkoi työstää sen rytmistä laatua, orkestroiden ajan myötä ideansa, mistä lopullinen alkutunnari syntyi. Callery osoitti sähkökitaralla soitetusta alusta, että se oli ”suurempi siellä, koska katsoessani grafiikoita, valot syttyivät siellä vähän enemmän. Silloin päätin, että sähkökitara voisi olla siisti lisäys, jotta koko teos kipinöisi hieman enemmän.” Ensimmäisen tuotantokauden soundtrack julkaistiin digitaalisesti 3. kesäkuuta 2016. Jamie Forsyth osallistui myös ensimmäisen tuotantokauden musiikin työstämiseen. Toisen tuotantokauden soundtrack julkaistiin digitaalisesti 16. maaliskuuta 2018.\n\nJulkaisu \nJessica Jones on katsottavissa suoratoistopalvelu Netflixissä, kaikilla alueilla, joissa se on saatavilla, UHDTV 4K ja HDR-laaduilla. Deluxe Entertainment Services Group vastasi ensimmäisen tuotantokauden tehostamisesta HDR-laadulle. Ensimmäisen kauden kaikki 13 jaksoa julkaistiin samanaikaisesti 20. marraskuuta 2015, jotta ihmiset voisivat katsoa useampia jaksoja peräkkäin; se on ollut muidenkin Netflix-sarjojen suosittu katsomistapa. Toinen tuotantokausi julkaistiin 8. maaliskuuta 2018. Kolmas tuotantokausi julkaistiin 14. kesäkuuta 2019.\n\nJessica Jones ja muut Marvelin Netflix-sarjat, poistuivat Netflixistä 1. maaliskuuta 2022, Netflixin lisenssin päättyessä ja Disneyn saadessa sarjojen oikeudet takaisin. Sarjat julkaistaan Kanadassa Stariin, Disney+:n vanhemmalle yleisölle suunnattuun osioon, 16. maaliskuuta alkaen. Yhdysvalloissa sarjat julkaistiin Disney+:aan samaan aikaan, mutta koska paikallisessa Disney+:ssa ei ole Star-osiota, sarjoille lisättiin sen sijaan yksittäiset ikäraja-asetukset. Espanjassa, Latinalaisessa Amerikassa sekä Pohjoismaissa sarjat julkaistiin Disney+:aan 29. kesäkuuta 2022.\n\nVastaanotto\nRotten Tomatoes -sivustolla 92 prosenttia arvostelijoista on antanut ensimmäiselle tuotantokaudelle myönteisen arvostelun keskimääräisellä arvosanalla 8,1. Tulos perustuu 51 arvosteluun. Kriitikoiden laajalti yhteiseksi näkemykseksi sivusto on koonnut seuraavaa: ”Jessica Jones muodostaa monipuolisen draaman sen lumoavan antisankarin ympärille toimittaen mahdollisesti Marvelin tähän saakka vahvimman tv-sarjan.” Metacritic on kerännyt sarjalle painotetun keskiarvon 81/100 perustuen 30 arvioon osoittaen ”laajaa kehuntaa”.\n\nNew York Comic Conissa esitetty sarjan ensimmäinen jakso sai hyvin myönteisiä reaktioita yleisöltä. Collider.comin Evan Valentine antoi jaksolle täydet viisi tähteä sanoi sen olevan ”[y]ksi parhaista pilottijaksoista koskaan”. Vulturen Abraham Riesman pani merkille tavan, jolla jakso käsittelee seksuaalisuutta sanoen ”koko jakso oli tyrmistyttävän ja virkistävän rehellinen kuvatessaan seksiä ja seksuaalisuutta”, verraten sitä muuhun Marvelin tuotantoon, jonka harvinainen seksuaalisuuden kuvaus on ”yleensä heteroseksuaalista ja tavallista”. Hän koki myös Jonesin ja Walkerin vuorovaikutuksen pohjalta, että sarja saattaisi esitellä MCU:n ensimmäisen homoseksuaalin päähahmon, kutsuen näitä hetkiä jaksossa ”selvästi olennaisiksi osiksi päähahmojen sisäisiä olotiloja, eikä niiden tarkoituksena ole naurattaa tai järkyttää. Ne ovat surullisia, suloisia ja hienovaraisia”. Riesman lopetti kehumalla sarjaa siitä, että se ottaa puheeksi raiskauksen ja traumaperäisen stressihäiriön aiheita.\n\nThe Independentin Jack Shepard arvosteli sarjan seitsemää ensimmäistä jaksoa, ja sanoi, että sarja ”vetää vertoja [Daredevilille]” ja että se on ”odotukset ylittävä”. Shepard tunsi Tennantin Kilgraven olevan yksi Marvelin parhaista pahiksista ja mahdollisesti ”paras sarjakuvapahis sitten Heath Ledgerin Jokerin”.\n\nLähteet\n\nAiheesta muualla\nJessica Jones Netflixissä\n\n2010-luvun yhdysvaltalaiset draamasarjat\n2010-luvun yhdysvaltalaiset rikossarjat\nYhdysvaltalaiset toimintasarjat\nNetflix-alkuperäissarjat\nMarvel Televisionin televisiosarjat\nMarvelin Netflix-televisiosarjat"}
{"id": "1312074", "url": "https://fi.wikipedia.org/wiki/Alvar%20Aallon%20Helsingin%20keskustasuunnitelma", "title": "Alvar Aallon Helsingin keskustasuunnitelma", "text": "Alvar Aallon Helsingin keskustasuunnitelma oli Alvar Aallon vuonna 1961 Helsingin kaupunginhallituksen toimeksiannosta laatima asemakaavasuunnitelma, joka koski Helsingin ydinkeskustan läheisyydessä olleita silloin vielä rakentamattomia tai vajaasti rakennettuja alueita. Suunnittelualue käsitti lähinnä Helsingin päärautatieaseman luoteispuolella sijainneen silloisen tavararatapiha-alueen, Töölönlahden lähiympäristön sekä Kampin pohjoisosan Mannerheimintieltä Leppäsuon alueelle ja Mechelininkadulle saakka. Myöhemmin 1960-luvulla Aalto laati suunnitelmasta muutamia hieman muunnettuja versioita, ja saamansa arvostelun vuoksi vielä vuonna 1972 uudistetun version, jossa varsinkin Hesperian puistoon suunniteltua rakentamista oli oleellisesti vähennetty.\n\nTausta \n\nSen jälkeen kun Suomen ensimmäinen rautatie Helsingistä Hämeenlinnaan vuonna 1862 valmistui, rakennettiin päärautatieaseman lounaispuolelle vähitellen laaja tavara- ja huoltoratapiha-alue, jonka yhteydessä oli myös Valtionrautateiden konepaja. Ratapiha rakennettiin suurelta osin täytemaalle entisen Kluuvinlahden sekä Töölönlahden eteläosan paikalle. Alun perin se oli kaupungin rakennetun alueen rajalla tai sen ulkopuolella, mutta jäi kaupunkialueen laajetessa sen sisään. Uuden rakennusmaan saamiseksi keskusta-alueelle ryhdyttiin jo 1900-luvun alussa suunnittelemaan tavararatapihan siirtämistä Pasilaan, mikä kuitenkin toteutui lopullisesti vasta 1980-luvulla.\n\nKampin alueesta suuri osa kuului Venäjän vallan aikana Turun kasarmiin liittyneeseen varuskunta-alueeseen, ja keskeisen osan alueesta muodosti suuri harjoituskenttä. Kasarmin päärakennus kuitenkin tuhoutui Suomen sisällissodassa vuonna 1918, ja itsenäistyneen Suomen puolustusvoimat luopuivat ennen pitkää jäljelle alueen jäljelle jääneistäkin rakennuksista. Kun ne enimmäkseen on aikojen kuluessa purettu, myös tältä alueelta vapautui runsaasti rakennusmaata. Yksi kasarmin sivurakennuksista kuitenkin muutettiin vuonna 1935 Helsingin linja-autoasemaksi, minkä jälkeen sen läheisyydessä laaja maa-alue oli useiden vuosikymmenien ajan linja-autojen lähtölaiturialueena.\n\nKampin ja Töölönlahden alueelle laadittiin 1900-luvun alkupuolelta lähtien joukko laajakantoisia rakennussuunnitelmia, mutta niistä toteutettiin vain pieniä osia tai ei mitään. Eliel Saarisen Suur-Helsinki-suunnitelmassa Pro Helsingfors vuodelta 1918 ehdotettiin koko Töölönlahden täyttämistä ja keskustan laajentamista sen alueelle. Täyttöalueen poikki olisi kulkenut leveä puistokatu, Kuningasavenue, keskustasta Pasilaan. Myöhempiä suunnitelmia, joista monet myös olisivat edellyttäneet Töölönlahden täyttämistä, laativat muun muassa Oiva Kallio, joka vuonna 1932 voitti alueen suunnittelukilpailun, Berndt Aminoff vuonna 1932 ja Ilmari Launis vuonna 1942. Vuonna 1949 alueesta pidettiin uusi suunnittelukilpailu, joka ei johtanut mainittavaan tulokseen, mutta sen jälkeen Yrjö Lindegren ja Erik Kråkström laativat kaupungin toimeksiannosta vuonna 1954 valmistuneen ehdotuksen, joka jo monilta osin muistutti Alvar Aallon myöhemmin esittämää. Siinä Töölönlahden täyttämisestä oli luovuttu, uusi liikenneväylä oli sijoitettu rautatien viereen ja Kamppi oli varattu liike-elämän laajentumisalueeksi. Tässä suunnitelmassa, samoin kuin myöhemmin Alvar Aallon suunnitelmassa, varauduttiin autokannan suureen kasvuun ja edellytettiin, että suuresti kasvavan liikenteen oli sujuttava ilman ruuhkia.\n\nSuunnitelman sisältö \n\nOleellisena osana Alvar Aallon suunnitelmaa olivat keskustaan suunnitellut uudet liikenneväylät. Niitä olivat keskustaan pohjoisesta johtanut sisääntuloväylä, Vapaudenkatu, joka olisi toteutettu pitkänä viaduktina rautatien yläpuolelle ja ulottunut rautatieaseman läheisyydestä Pasilaan, sekä Keskustan kehäväylä. Kehäväylän länsiosa olisi rakennettu silloisen satamaradan viereen Pohjoisen ja Eteläisen rautatiekadun väliseen, levennettävään kuiluun, itäosa taas viaduktina Kaisaniemen puiston yli, jolloin se olisi päättynyt Kaisaniemen- ja Unioninkatujen risteyksessä olevaan liikenneympyrään.\n\nHelsingin vanha keskusta, erityisesti Kauppatorin ja Senaatintorin ympäristö olisi jäänyt ennalleen, mutta sen laajennukseksi olisi rakennettu moderni keskusta-alue Rautatieaseman ja Töölönlahden väliselle alueelle. Keskeisen osan siitä olisi muodostanut laaja kolmionmuotoinen aukio, Keskustori eli Terassitori, jolle myöhemmin vuonna 1968 ehdotettiin myös nimeä Itsenäisyydenaukio. Se olisi ulottunut Mannerheimin patsaalta Töölönlahden rantaan saakka ja olisi suurelta osin ollut kolmitasoinen, niin että ylempien torikansien alle olisi sijoitettu runsaasti liiketilaa ja pysäköintitilaa noin 2 000 autolle. Aalto koki, että vanha empirekeskusta edusti Suomen suuriruhtinaskunnan ja keisarivallan aikaa, kun taas Töölönlahden alueelle suunniteltu uusi hallinto- ja liikekeskusta olisi itsenäisen ja demokraattisen Suomen arvovaltakeskus, ”isänmaan uusi sydän”.\n\nTöölönlahden länsirantaa olisi pengeretty, ja sinne, osittain täytemaalle olisi rakennettu vesirajaan kiinni rivi julkisia kulttuurirakennuksia, joiden julkisivut olisivat peilautuneet veden pintaan. Ne olisivat mahdollisesti olleet Suomen Akatemian toimitalo, Suomen arkkitehtuurimuseo, konserttitalo, oopperatalo tai teatteri, kaupungin pääkirjasto, kaupungin­museo ja suuri taidemuseo. Ajatuksena oli, että tämä veteen peilautuva valkoisten, kolmi- tai nelikerroksisten rakennusten rivistö antaisi kaikille Helsingin keskustaan rautatietä tai uutta Vapaudenkatua pitkin saapuville kaupungista komean ensivaikutelman ja muodostaisi samalla myyvän ”näyteikkunan”. Alvar Aalto itse vertasi rakennusriviä myös Venetsian renessanssipalatseihin.  Aalto halusi vähentää Töölönlahden luonnontilaisuutta, ja sen sijaan hän tavoitteli ”kaupunkirakenteellista luontoa”. Uudisrakennusten ja Mannerheimintien väliin olisi kuitenkin jäänyt kapeahko puistovyöhyke.\n\nPasilaan Aalto sommitteli eräänlaista keskustan reserviä, ”Helsinki pohjoista”. Kampin alue varattiin liike-elämän laajentumisalueeksi. Keskustan kehäväylältä Mannerheimintielle johtanut liittymätie olisi kulkenut nykyisen Hotelli Presidentin korttelin halki ja liittynyt Mannerheimintiehen Simonkadun risteyksen kohdalla, jossa Forumin silloisen matalan liiketalon paikalle rakennettava uudisrakennus olisi sijoitettu noin 45 asteen kulmaan sekä Mannerheimintiehen että Simonkatuun nähden. Lasipalatsin paikalle olisi rakennettu korkea, viuhkamaisesti sijoiteltu liikerakennus. Uuden linja-autoaseman paikaksi Aalto osoitti Runebergin- ja Malminkatujen välisen, silloin vajaasti rakennettuna varastoalueena olleen korttelin. Lasipalatsin ohella myös vanha linja-autoasemarakennus ja Nikolajeffin talo olisi purettu.\n\nHyväksyminen ja arvostelu \nKeskusta­suunnitelma otettiin vastaan myönteisesti kaupunginvaltuustossa ja lehdistössä. Sitä kuvailtiin muun muassa nerokkaaksi ja vallankumoukselliseksi. Kaupunginvaltuusto hyväksyi suunnitelman edelleen kehittämisen pohjaksi alustavasti jo vuonna 1961 sekä uudestaan vuonna 1966. Vuonna 1967 Töölönlahden ja Hesperian puiston alueelle vahvistettiin jo suunnitelmaan perustuva asemakaavakin, jonka mukaisesti Finlandia-taloa alettiin rakentaa. \n\nSuunnitelma sai kuitenkin osakseen myös kasvavaa arvostelua. Eniten arvosteltiin Hesperian puistoon sijoitettavaa rakennusriviä, sillä Alvar Aallon ajatuksista poiketen ranta haluttiin yhä yleisemmin säilyttää luonnonmukaisena. Myös suunniteltua Vapaudenkatua arvostelivat ankarasti muun muassa eräät asukasjärjestöt sekä erityisesti Enemmistö ry, sillä sen pelättiin suuresti lisäävän autoliikennettä keskikaupungilla. Kun hanke on myöhemminkin eri yhteyksissä tullut esille, kaupunginvaltuusto on hylännyt sen kaksi kertaa.\n\nSaamansa arvostelun vuoksi Alvar Aalto itse laati suunnitelmasta vuonna 1972 uuden version, jossa Töölönlahden länsirantaan sijoitettu rakennusrivi oli poistettu. Silloin jo rakennetun Finlandia-talon lisäksi alueelle olisi tämän suunnitelman mukaan tullut vain yksi uusi rakennus, Suomen kansallisooppera. Se kuitenkin olisi edelleen sijoitettu aivan rantaan Helsinginkadun varteen, toisin sanoen hieman idemmäksi kuin mihin se myöhemmin rakennettiin. Uutta rakennusalaa suunniteltiin sen sijaan silloisen Messuhallin, nykyisen Töölön kisahallin itäpuolelle, jolloin Stadionin edessä oleva aukio olisi kaventunut, mutta olisi ulottunut eteläpäässään Töölönlahden rantaan saakka uuden oopperatalon eteläpuolella.\n\nToteutuneet osat ja myöhemmät suunnitelmat \nInnokkuutta keskustasuunnitelman toteuttamiseen vähensi 1970-luvun öljykriisi, joka kallisti autoilua. Liikenne ei kasvanut odotetulla tavalla. Suunnitelmasta on toteutettu vain Finlandia-talo, joka alkuperäisen suunnitelman mukaan olisi ollut eteläisin Töölönlahden länsirantaan suunnitelluista julkisista rakennuksista, sekä Kamppiin rakennettu Sähkötalo. \n\nSuunnitelmaan kuulunut osa Kamppia rakennettiin 1970-luvulta lähtien pala palalta, enimmäkseen Alvar Aallon suunnittelemasta poikkeavalla tavalla. Sen sijaan vielä vuonna 1986 pidetyssä Kampin ja Töölönlahden alueen suunnittelukilpailussa, jossa ensimmäinen palkinto jaettiin kolmen toisistaan muutoin suuresti poikkeavan ehdotuksen (Jan Söderlundin, Arto Sipisen ja Ilmo Valjakan) kesken. Kaikkiin näihin voittaneisiin ehdotuksiin sisältyi Alvar Aallon ehdottama, Postitalon edustalta Töölönlahden rantaan ulottunut Keskustori, eri tavoin muunnellussa muodossa. Kun kuitenkin Kiasma myöhemmin rakennettiin tämän alueen eteläpäähän, aiemmin aukion osaksi varatulle alueelle, voidaan aukiosuunnitelma katsoa lopullisesti hylätyksi. Alueelle rakennetun Musiikkitalon ja keskusta­kirjaston välissä on nykyisin huomattavasti pienempi aukio, Kansalaistori.\n\nAlkuperäisen suunnitelman mukaisen Keskustan kehäväylän on myöhemmissä suunnitelmissa korvannut kokonaan tunneliin \nrakennettava Keskusta­tunneli, joka ulottuisi Länsiväylältä Sörnäisten rantatielle saakka. Tunneli on sisältynyt tilanvarauksena muun muassa vuoden 2002 yleiskaavaan.\n\nKatso myös \n Smithin–Polvisen liikennesuunnitelma\n\nLähteet\n\nAiheesta muualla \n\n \n\nAlvar Aalto\nHelsingin historia\nHelsingin toteutumattomat kaupunkisuunnitelmat"}
{"id": "859013", "url": "https://fi.wikipedia.org/wiki/Peeter%20Sauter", "title": "Peeter Sauter", "text": "Peeter Sauter [sautter] (s. 11. maaliskuuta 1962 Tallinna) on virolainen kirjailija, kääntäjä ja näyttelijä.\n\nKirjailijanura\nSauter työskenteli yövartijana ja turvamiehenä vuodet 1978–1992. Koulutukseltaan hän on näyttelijä ja teatteriohjaaja. Hän valmistui näyttelijäksi Tallinnan valtiollisesta konservatoriosta vuonna 1984 ja opiskeli draamaa Liverpoolissa John Moores Universityssa 1993–1994.\n\nSauterin kirjailijanura alkoi vuonna 1988, kun hänen proosaansa julkaistiin Vikerkaar-lehdessä. Hänen ensimmäinen novellikokoelmansa Indigo julkaistiin vuonna 1990.\n\nViron itsenäistyttyä uudelleen hän opiskeli ja työskenteli jonkin aikaa Liverpoolissa (1992–1994) ja on sen jälkeen toiminut Tallinnassa kulttuuritoimittajana, mainoskirjoittajana ja kirjailijana. Hän on kääntänyt viroksi Jack Kerouacin ja Charles Bukowskin teoksia.\n\nTyyli\nSauterin proosaa on luonnehdittu provosoivaksi ja loukkaavaksikin. Hänen henkilönsä painiskelevat eksistentiaalisten kysymysten kimpussa ja koettavat ratkaista niitä irvokkailla ja latteilla tavoilla. Teoksissa toistuvat sellaiset teemat kuin seksi, naiset, alkoholi ja moottoripyörät. Viron kirjallisuudessa hän on tavoitellut eräänlaista kauhukakaran asemaa. Vuonna 1998 hän aiheutti skandaalin, kun Viron itsenäisyyden 80-vuotisjuhlien yhteydessä hän kirjoitti runon Lauakõne Eesti Vabariigi aastapäeva puhul kainestusmaja paraskile liiga pikalt istuma jäänud olles Raul Meelen taidenäyttelyyn.\n\nTeoksia\n\nViroksi\n Indigo (pienoisromaani, 1990)\n Kogu moos (novellikokoelma, 1997)\n Luus (romaani, 1997)\n Lauakõne Eesti Vabariigi aastapäeva puhul kainestusmaja paraskile liiga pikalt istuma jäänud olles (runoelma, 1998)\n Naise lõhn, raha lõhn (novellikokoelma, 2000)\n Euroopa hulgus (2001)\n Pätt ja pihiisa (kertomus, 2001)\n Pori: filmilugu (novellikokoelma, 2002)\n Tsikliga Eestis ja Šotimaal (matkakertomus, 2002)\n Gümnasisti unenägu (2003)\n Tomatisupp (kertomus, 2003)\n Plära (lehtikirjoituksia, 2004)\n Laste raamat (pienoistarinoita, 2004)\n Hispaania saapad ja silmad (matkakertomus, 2005)\n Laiskade laste raamat (pienoistarinoita, 2006)\n Vere jooks (pienoistarinoita, 2006)\n Beibi bluu (kertomus, 2008)\n Damoklese mõõk ja leivanuga (runoja, 2011)\n Märkmeid vaeste kirjanike majast (runoja, 2012)\n Ära jäta mind rahule (romaani, 2013)\n\nSuomeksi\n \"Mahaan koskee.\" [Kõhu valu, 1995. Novellin alkuosa.] Suomentanut Markus Lång. — Parnasso 1/2000, s. 34–39.\n \"Vittuuks mä täällä.\" — Tallinnasta pois: Groteskia virolaista proosaa.  Toimittaneet Raija Hämäläinen ja Hannu Oittinen. Absurdia, Helsinki 2003. ISBN 952-5516-01-6\n\nKirjallisuutta\n Hasselblatt, Cornelius 2006: Geschichte der estnischen Literatur (s. 737–739). Walter de Gruyter, Berlin – New York. ISBN 3-11-018025-1\n\nLähteet\n\nAiheesta muualla\n Peeter Sauterin kotisivu   \n Virolaisen kirjallisuuden tiedotuskeskus \n\nVirolaiset kirjailijat\nVirolaiset kielenkääntäjät\nVuonna 1962 syntyneet\nElävät henkilöt"}
{"id": "1715588", "url": "https://fi.wikipedia.org/wiki/Niiralanniemen%20ty%C3%B6v%C3%A4entalo", "title": "Niiralanniemen työväentalo", "text": "Niiralanniemen työväentalo oli Iisalmen kaupungin (vuoteen 1970 Iisalmen maalaiskunnan) Niiralanniemen kylässä sijainnut työväentalo.\n\nHistoriaa\nNiiralanniemen työväenyhdistys perustettiin vuonna 1910 nimellä Niiralanniemen Työ, ja se liittyi Suomen Työläisliittoon. Vuonna 1916 yhdistyksellä oli vain viisi jäsentä. Vuonna 1922 yhdistyksen oma talo valmistui. Yhdistys kuitenkin ilmoitti jo vuodesta 1917 alkaen sanomalehdissä järjestävänsä tilaisuuksia omalla talollaan, joten ilmeisesti sillä oli talo käytössään jo aiemmin. Vuonna 1921 talon kerrottiin jo olevan melkein velaton. Taloa laajennettiin vuonna 1922, joten talon valmistumisella voidaan jossain yhteydessä viitata laajennusosan valmistumiseen. Vuonna 1932 yhdistys lakkautettiin kommunistilakien nojalla ja talo takavarikoitiin. Vuonna 1922 perustettu Niiralanniemen Sosialidemokraattinen Työväenyhdistys anoi talon ostoa ja sai sen vuonna 1935. Vuonna 1938 talo myytiin Osuusliike Ylä-Savon omistukseen, ja Niiralanniemen Sosialidemokraattinen Työväenyhdistys jatkoi sen vuokraamista kesäisin. Talon myöhemmistä vaiheista ei ole tietoa.\n\nRakennus\nTalo oli runkorakenteinen lautatalo, jonka vesikatto oli päreistä. Vuonna 1938 taloa laajennettiin jälleen. Pinta-ala oli 120 neliömetriä.\n\nToimintaa työväentalolla\nHelmikuussa 1921 talolla järjestettiin laskiaistanssiaiset. Vuonna 1922 yhdistys järjesti työväentalolla ohjelmallisen iltaman vähävaraisten kansakoululasten hyväksi. Jo kesällä 1917 Salmetar -lehti taas kirjoitti, että Niiralanniemen työväentalolla järjestettiin tansseja \"joka pyhä ja vieläpä arki-iltoinakin\", ja että näihin tansseihin kertyi \"kaikenkarvaista väkeä\", myös \"huonomaineisia\" naisia.\n\nLähteet \n\nTyöväentalot\nIisalmen rakennukset ja rakennelmat\nIisalmi"}
{"id": "6487", "url": "https://fi.wikipedia.org/wiki/It%C3%A4gootit", "title": "Itägootit", "text": "Itägootit eli ostrogootit olivat gootteihin kuulunut kansa, joka vaikutti Euroopassa kansainvaellusten aikaan ja hallitsi Italiaa vuosina 493–553. Toinen samaan aikaan vaikuttanut merkittävä goottikansa olivat länsigootit eli visigootit.\n\nItägootit samastetaan usein greuthungeihin eli gootteihin, jotka elivät 300-luvulla nykyisen Ukrainan alueella. Länsigootit on vastaavasti tapana samastaa lännempänä eläneisiin tervingeihin. Tämä on kuitenkin harhaanjohtavaa, sillä itägootit eivät varsinaisesti esiintyneet omana ryhmänään ennen 400-lukua. Greuthungien kuningaskunta ulottui Dnestriltä lännessä Donille idässä sekä Mustaltamereltä etelässä aina Pripetin soille pohjoisessa. Idästä tulleet hunnit hyökkäsivät 370-luvulla greuthungien asuinalueelle, jolloin sekä greuthungeja että tervingejä alkoi paeta länteen Rooman valtakunnan alueelle. Vaelluksen syinä saattoivat olla myös väestönkasvu, heikentyneet elinolot ja goottien keskinäiset valtataistelut. Greuthungien kuningas Ermanarik teki tiettävästi itsemurhan, minkä jälkeen hunnit alistivat aloilleen jääneet gootit vasalleikseen ja liittolaisikseen.\n\nItägootit ilmaantuivat 400-luvun puolivälissä Rooman liittolaisiksi Pannoniaan. Hunnivaltakunnan romahdettua 450-luvun puolivälissä itägootit ja eräät muut heimot täyttivät Illyricumin alueelle syntyneen valtatyhjiön. Itägoottien johtoon nousi Amal-suku ja siihen kuuluneet veljekset Theodemir, Valamir ja Vidimir. Heidän jälkeensä itägoottien kuninkaaksi tullut Theodemirin poika Teoderik Suuri johdatti kansansa ensin vuosiksi 475–488 Moesiaan ja sen jälkeen Italiaan, jossa Länsi-Rooman valtakunta oli lakannut olemasta. Teoderik julistautui vuonna 493 Italian kuninkaaksi ja perusti Itägoottien valtakunnan. Itägootit muodostivat tämän jälkeen Italiassa hallitsevan sotilasluokan, jonka valta nojasi vanhan roomalaisen yläluokan tukeen. Teoderik omaksui myös roomalaisen oikeuden ja monia roomalaisten tapoja. Itägootit olivat areiolaisia kristittyjä, kun taas pääosa heidän alamaisistaan Italiassa oli nikealaisia.\n\nTeoderikin kuoltua vuonna 526 hänen kuningaskuntansa muuttui epävakaammaksi. Itä-Rooman valtakunta kukisti lopulta Itägoottien valtakunnan vuosina 535–554 käydyssä goottisodassa. Sodan päätyttyä tappioon goottien sallittiin vapaasti poistua Italiasta. Itägootit katosivat tämän jälkeen kansakuntana, eikä Italiasta tunneta gootinkielisiä tekstejä vuoden 554 jälkeen.\n\nLähteet\n\nAiheesta muualla \n\nGermaaniheimot\nMuinaiset kansat\nRooman viholliset ja liittolaiset\nSeulonnan keskeiset artikkelit"}
{"id": "1603349", "url": "https://fi.wikipedia.org/wiki/Hyv%C3%A4%C3%A4n%20kehottaminen%20ja%20pahan%20kielt%C3%A4minen%20islamissa", "title": "Hyvään kehottaminen ja pahan kieltäminen islamissa", "text": "Hyvään kehottaminen ja pahan kieltäminen islamissa () on periaate, jonka mukaan kuka tahansa muslimi, joka näkee vääryyden tapahtuvan, on velvollinen korjaamaan sen. Islamilainen oppinut al-Ghazali totesi 1000-luvulla, että tämä periaate on mitä tärkein uskonnon perustekijä. Jos se poistettaisiin, myös uskonto katoaisi. Šeikki Fadhlalla Haeri katsoo, että periaate on jokaisen sivilisaation perusta. Islamissa periaate on kuitenkin voinut ulottaa muslimien korjaamisvelvoitteen myös väkivallan käyttöön, jolla väärintekijän toimet estetään.   \n\nPeriaatteen asemaa osoittaa, että ensimmäisen suomenkielisen ja muslimien toimittaman Koraanin nimeksi annettiin Koraani - opastus ja johdatus pahan hylkäämiseen ja hyvän valitsemiseen.\n\nLähteet \nIlmaisu esiintyy Koraanin useissa kohdissa. \n\n ”Tulkoon teistä kansakunta, joka kutsuu hyvään, käskee kohtuullisuuteen ja kieltää pahasta. Tällaiset menestyvät.” (3:104)\n ”Te olette paras kansakunta, joka ihmisten parista on noussut. Te käskette kohtuulliseen, kiellätte pahasta ja uskotte Jumalaan.” (3:110)\n ”Uskovaiset, sekä miehet että naiset, ovat toistensa ystäviä. He käskevät hyvään ja kieltävät pahasta --” (9:71)\n ”Kautta iltapäivän! Ihminen jää häviölle paitsi ne, jotka uskovat ja tekevät hyviä töitä ja kehottavat toisiaan totuuteen ja kärsivällisyyteen.” (103:1–3)\n\nEi ole kuitenkaan selvää, mitä se tarkalleen ottaen tarkoitti. Koraanin varhaisissa selityksillä sillä ymmärrettiin yksinkertaisesti islamin perussanomaa. Hyvään kehottaminen oli kehotusta uskoa yhteen Jumalaan ja pahan kieltäminen monijumalaisuuden torjumista. Periaatteen merkitys alettiin kuitenkin myöhemmin tulkita uudella tavalla. Niissä periaatteen molemmat osat saivat symmetrisen merkityksen, joten yksinkertaisesti voidaan puhua myös ”pahan kieltämisestä”. \n\nKoraaniin verrattava asema islamissa on arvovaltaisilla hadith -kokoelmilla. Niissä on myös runsaasti mainintoja periaatteesta. Periaatteesta puhuminen on lähtöisin sunnien keskuudesta, jotka käyttävät ilmaisua eniten, mutta myös šiiat hyväksyvät periaatteen.\n\nMu’taziliitit \nIslamilaisen teologian (kalam) ensimmäinen koulukunta mu’taziliitit tiivisti oppinsa viiteen periaatteeseen. Niistä yksi oli hyvään kehottaminen ja pahan kieltäminen. Koulukunnan merkittävin oppinut Abd al-Jabbar (k. 1024) katsoi, että periaate velvoitti kaikkia muslimeita, paitsi siinä tapauksessa, että henkilö pelkäsi oman turvallisuutensa puolesta. Koulukunta oli 800-luvulla hetken aikaa ainoa hyväksytty islamin suuntaus, mutta vajosi myöhemmin marginaaliin, vaikkei kadonnutkaan kokonaan.\n\nAl-Ghazali \nPersialainen al-Ghazali (1057–1111) oli kuuluisa suufi, muslimiteologi ja shafi’i-imaami, joka antoi periaatteelle uuden islamilaisen tulkinnan. Se muodosti osan hänen yhdestä pääteoksestaan The Revival of the Religious Sciences.  Lyhennelmän al-Ghazalin teksistä laati Hanbali -imaami Ibn Qudama Maqdisi (k. 1253) ja löytyy Kellerin toimittamasta keskiajan lakitekstien kokoelmasta Reliance of the Traveller. Kokoelma antaa al-Azhar -yliopiston vuonna 1991 myöntämän todistuksen mukaan oikean kuvan siitä, mikä on oikeauskoisen sunniyhteisön käytäntö ja usko. Ghazalin teosta kommentoivat kaikkien sunnikoulukuntien lisäksi myös kaikki šiiakoulukunnat, joten siitä tuli muslimien yhteistä perintöä. \n\nAl-Ghazalin mukaan pahan kieltämisessä on kahdeksan tasoa. \n\n Ensimmäinen on rikkomuksen luotettava todentaminen. Ei ole syytä nuuskia, kuuluuko asunnosta huilun ääntä tai haiseeko alkoholi, mutta jos kaksi täysivaltaista todistajaa kertoo, että siellä nautitaan viiniä, on lupa mennä sisään ja aloittaa keskustelu.\n Toinen aste on, että rikkeen tekijälle kerrotaan teon vääryys. Rikkojalle on kohteliaasti ja diplomaattisesti kerrottava, että tämä rikkoo šarialakia vastaan. Voi lausua vaikka, että ”ihmiset eivät synny oppineiksi, ja olemme tietämättömiä monista Pyhän lain säännöistä ennen kuin oppineet kertovat niistä meille.  Ehkä kotikaupungissasi ei ole montakaan lainoppinutta?” \n Kolmas aste on varoittaa tekijää Jumalan rangaistuksesta. Jos neuvot eivät toimi, rikkojaa varoitetaan Jumalan rangaistuksesta. Myös tässä on pysyttävä kohteliaana ja varottava omaa ylpeyttä. \n Neljännellä asteella rikkeen tekijää moititaan voimakkain sanoin. Herjaamista ei saa tehdä vulgaaristi tai valheilla. Sen sijaan voi sanoa: ”Senkin idiootti, tietämätön, etkö pelkää Jumalaa?” ja niin edelleen. \n Viides aste on käsiksi käyminen esimerkiksi rikkomalla luvattomat musiikki-instrumentit tai kaatamalla viini maahan. \n Kuudes aste on uhkaaminen ja pelottelu väkivallalla. Voidaan sanoa: ”Lopeta, tai muuten---”.  Tämä edeltää sitä, että henkilöä lyödään. \n Seitsemäs aste on henkilön lyöminen ja potkiminen ja muut vastaavat keinot, joissa ei vielä käytetä asetta. Tämä luvallista myös yksityishenkilöille edellyttäen, että aiemmat keinot eivät tehoa.  \n Kahdeksannella asteella turvaudutaan aseisiin ja voidaan hankkia kumppaneita apuun väärintekijää vastaan. Koska myös lainrikkoja voi turvautua ulkopuoliseen apuun, seurauksena voi olla kahakka. Sen takia paras laillinen kanta on, että siihen tarvitaan kalifin lupa. Toisen näkemyksen mukaan kalifin lupaa ei tarvita. \nMuslimioppinut al-Tabari (k. 923) katsoi, että ”hyvä” tarkoitti kaikkea sitä, mitä Jumala ja hänen profeettansa ovat käskeneet tekemään ja \"paha\" kaikkea sitä, minkä šarialaki kieltää. Vallitsevaksi on tullut näkemys, että jos asia on lain mukaan pakollista, on myös pakollista kehottaa siihen. Jos teko on suositeltava, on  suositeltavaa kehottaa siihen. Sen sijaan kaikki väärä on pakollista kieltää.\n\nYhteys kunniaväkivaltaan \nIslamista luopunut somalialainen poliitikko Ayaan Hirsi Ali on kirjoittanut, että ”[ä]ärimuodossaan hyvään käskemisen ja pahan kieltämisen aate tarjoaa oikeutuksen niille isille, veljille, sedille ja serkuille, jotka ’kunniamurhaavat’ naispuolisia sukulaisiaan, mikäli näiden uskotaan tehneen anteeksiantamatonta syntiä.”\n\nMinisteriö Afganistanissa \nVuonna 2021 Afganistanissa valtaan noussut Taliban ilmoitti perustaneensa hyvään kehottamisen ja pahan kieltämisen ministeriön.\n\nKatso myös \n\n Kunniaväkivalta\n\nLähteet\n\nViitteet \n\nIslaminuskon käytännöt\nIslamilaiset käsitteet\nŠaria"}
{"id": "961317", "url": "https://fi.wikipedia.org/wiki/Irlannin%20rannikkovartiosto", "title": "Irlannin rannikkovartiosto", "text": "Irlannin rannikkovartiosto (IRCG) () on liikenneministeriön osa. Irlannin pelastusalue Irish Search and Rescue Region, johon kuuluu suurin osa Irlannin tasavaltaa ja osa Pohjois-Irlantia, on alue, joka kuuluu rannikkovartioston vastuualueeseen. Tämä alue rajoittuu Britannian pelastusalueeseen. IRCG:llä on käytössään kuusi Sikorsky S-61N -helikopteria.\n\nTehtävät \nRannikkovartioston vastuulla on:\n\nEtsiminen ja pelastaminen\nMerellinen viestintäverkko\nMerellinen turvallisuusvalvonta\nVuoristo- ja luolapelastus\nSaasteiden kerääminen meriympäristöstä ja materiaalinen pelastustoiminta\n\nRannikkovartiosto (Garda Cósta) ei kuulu Irlannin puolustusvoimiin, vaan se on kuljetusministeriön alainen.\n\nLähteet\n\nAiheesta muualla\n\n Irish Coast Guard\n\nPalo- ja pelastustoimi\nIrlanti\nRannikkovartiostot"}
{"id": "834569", "url": "https://fi.wikipedia.org/wiki/Saukko-laivasto", "title": "Saukko-laivasto", "text": "Saukko-laivasto oli rymättyläläinen Rymättylän Säilyke Oy:n omistama sillilaivasto, joka toimi 1940-luvulta vuoteen 1975. Saukko-laivasto oli tunnetuin sillilaivasto Suomessa sotien jälkeen.\n\nSaukko-laivasto teki ensimmäisen pyyntimatkan Islantiin 1940- ja 1950-luvun vaihteessa. Kaukaisimmillaan laivasto pyysi Jan Mayenissä. Sillikantojen heikentyessä Islannissa 1960-luvulla Saukko-laivasto siirtyi Norjan ja Pohjanmeren vesille. 2–3 kuukauden pituiset pyyntimatkat tehtiin kesällä ja loppusyksyllä. Edellisen pyyntikauden silli oli tuolloin usein jo loppunut Suomesta, joten Saukko-laivaston paluuta ja pyynnin vaiheita seurattiin myös tiedotusvälineissä. Saukko-laivaston saapuminen sillilastissa Röölään oli vuosittain suuri tapahtuma, joka uutisoitiin myös valtakunnallisesti. Toiminta loppui vuonna 1975, kun Suomi ei enää uusinut kansainvälisiä kalastussopimuksiaan. Laivastoon kuului parhaimmillaan neljä Saukko-alusta.\n\nNykyään Saukko-laivaston irtaimistoa on nähtävillä Silliperinnekeskus Dikselissä Röölässä, Naantalissa. Silliperinnekeskuksen perusajatuksen kehitteli Tauno Saarni vuonna 2003. Hän oli Saukko-laivaston viimeinen omistaja.\n\nSillinjalostus yritys Boyfoodin siirryttyä Röölään, ja sen tuotua silliä ensimmäisen kerran vuonna 1990, alettiin vuosittain pitämään Sillimarkkinoita Röölässä. Sillimarkkinat pidettiin alkukesästä, ja ne olivat perinteinen kesätapahtuma, jossa sillilaivojen saapumista juhlitaan uuden perunan ja viihde-esiintyjien kanssa. Tapahtuma on tunnettu Turun alueella ja siihen osallistui vuosittain tuhansia ihmisiä.\n\nLähteet\n\nAiheesta muualla \n \n\nLaivat\nAtlantin historia\nSuomen kalatalous"}
{"id": "709717", "url": "https://fi.wikipedia.org/wiki/MultiFinder", "title": "MultiFinder", "text": "MultiFinder on Mac OS -käyttöjärjestelmien laajennus, joka mahdollistaa yhtäaikaisen moniajon. Se esiteltiin ensimmäisen kerran vuonna 1988, System Software 5:ssä, ja se yleistyi System Software 6:n myötä. Se oli yksi merkittävimmistä uudistuksista Mac OS -sarjaan, koska aikaisemmat versiot olivat pystyneet ajamaan vain yhtä ohjelmaa kerrallaan, vaikka usean ohjelman pitäminen auki yhtä aikaa olikin mahdollista Switcher -ohjelman avulla. System 7 -käyttöjärjestelmässä MultiFinder kuului pakettiin. Se oli järjestelmän osa aina Mac OS X:ään asti.\n\nMultiFinder toimii jakamalla prosessoriajan sovellusten kesken. Ohjelmat voivat myös ilmoittaa MultiFinderille tarvitsemansa muistin määrän, jotta MultiFinder osaa jaa sen parhaalla tavalla.\n\nEnnen MultiFinderia\nEnsimmäisessä Macintosh-tietokoneessa vuodelta 1984 oli hyvin rajoitettu määrä muistia (128 Kt), eikä siinä sen takia ollut moniajoa. Ennen MultiFinderia olikin siksi jonkinlaisia moniajojärjestelmiä.\n\nDesk Accessories\nEnsimmäisessä Macintoshissa oli Desk Accessories -niminen apuohjelmajärjestelmä, jota pystyttiin ajamaan yhtä aikaa muiden ohjelmien kanssa. Tällaisten apuohjelmien toiminta oli kuitenkin hyvin rajoitettua, koska ne eivät voineet käyttää kovin paljon RAM-muistia. Apple ei kovin paljon painottanut tämän ominaisuuden kehitystä, vaikka se oli melko suosittu, mikä opastikin ohjelmoijia luomaan moniajojärjestelmiä.\n\nSwitcher\nApple julkaisi vuonna 1986 Mac Plus -tietokoneen, jossa oli 1 Mt RAM-muistia. Näinkin suuri määrä muistia oli hyvä pohja moniajolle, jonka toteutti ensimmäisen kerran Andy Hertzfeld, Switcher -ohjelmallaan. Kyseinen ohjelma julkaistiin vuonna 1985. Se jakoi muistin pienempiin osiin, joihin sitten voitiin ladata ohjelmia. Käyttäjä pystyi vaihtamaan ohjelmaa valikkorivillä olevan pienen painikkeen avulla. Ohjelmaa vaihdettaessa nykyinen ohjelma liukui vaakasuunnassa pois näytöltä ja valittu ohjelma liukui sisään. Ohjelmat eivät vaatineet mitään erityismuutoksia toimiakseen Switcherin kanssa. Switcher ei kuitenkaan varsinaisesti ajanut ohjelmia yhtä aikaa, sillä passiiviset ohjelmat eivät suorittaneet mitään toimintoja, mutta niiden muisti pysyi samana. Aktivoidessa suoritusta jatkettiin samasta kohdasta, mihin oli lopetettu.\n\nMac OS -ohjelmat\nApplen ohjelmistot"}
{"id": "1320027", "url": "https://fi.wikipedia.org/wiki/Varsovan%20roomalaiskatolinen%20arkkihiippakunta", "title": "Varsovan roomalaiskatolinen arkkihiippakunta", "text": "Varsovan roomalaiskatolinen arkkihiippakunta on katolisen kirkon hiippakunta Puolassa. Se on perustettu 16. lokakuuta 1798 ja korotettu arkkihiippakunnaksi 30. kesäkuuta 1818. Vuonna 2014 siihen kuului 1 425 000 jäsentä\n\nNykyinen arkkipiispa on Kazimierz Nycz, jonka virkakausi alkoi vuonna 2007.\n\nLähteet \n\nKatolisen kirkon hiippakunnat\nKristinusko Puolassa\nVarsova"}
{"id": "254534", "url": "https://fi.wikipedia.org/wiki/Miu%20Miu", "title": "Miu Miu", "text": "Miu Miu on italialainen vaatemerkki, joka perustettiin Pradan sisarmerkiksi. Miu Miun perustaja ja suunnittelija on muotisuunnittelija Miuccia Prada, jonka lapsuuden lempinimen mukaan Miu Miu on nimetty. Miu Miu perustettiin vuonna 1992, ja se on päälinja Pradaa halvempi. Miu Miun kampanjoissa on mallien lisäksi poseerannut näyttelijä Maggie Gyllenhaal sekä Lindsay Lohan.\n\nLähteet\n\nAiheesta muualla \n Virallinen sivusto\n\nVaatemerkit\nItalialaiset yritykset\n\nfr:Prada#Miu Miu"}
{"id": "1018362", "url": "https://fi.wikipedia.org/wiki/El%20Castillo%20de%20las%20Guardas", "title": "El Castillo de las Guardas", "text": "El Castillo de las Guardas on noin 1500 asukkaan kunta Sevillan maakunnan alueella Espanjan Andalusiassa. Kunta sijaitsee noin 54 kilometrin päässä maakunnan pääkaupungista Sevillasta.\n\nLähteet\n\nViitteet\n\nAiheesta muualla\nKunnan virallinen sivusto \n\nSevillan kunnat"}
{"id": "235968", "url": "https://fi.wikipedia.org/wiki/Kempeleen%20Lentopallo", "title": "Kempeleen Lentopallo", "text": "Kempeleen Lentopallo (KempeLe) on vuonna 2005 Kempeleen Pyrinnöstä eriytynyt lentopallon erikoisseura Kempeleestä. Seura peri Kempeleen Pyrinnöltä lentopallon 1-sarjapaikan. Kempeleen lentopallo pelasi kaudella 2005–2006 lentopallon 1-sarjassa ilman tappioita edeten SM-liigakarsintoihin, joissa se hävisi vain yhden ottelun ennätyspitkän kamppailun päätteeksi. Seura aloitti lentopallon SM-liigassa syksyllä 2006 voittaen ensimmäisen ottelunsa Vaasan Kiistoa vastaan. Kaudeksi 2009–2010 seuran miesten edustusjoukkue siirtyi Ouluun ja pelaa liigassa nimellä Sun Volley\n\nHistoria \n\nKempeleen Lentopallo perustettiin vuonna 2005, kun seura erkaantui yleisseurasta nimeltään Kempeleen Pyrintö. Kempeleen Lentopallo aloitti heti perustamisensa jälkeen isot satsaukset lentopalloon, ja alkoi hankkimaan kovia pelaajia joukkueeseensa. Joukkue hankki aluksi riveihinsä SM-liigakauden 2002 pistepörssin voittaneen Antti Huuskosen, ja Suomen lupaavimpiin lentopalloilijoihin kuuluneen Antti Kaattarin. Pian pamahtivat uudet pommit siirtomarkkinoilta, kun joukkue hankki SM-liigamiehet Harri Hietalan, ja Antti Malisen. Malinen oli voittanut juuri torjuntapörssin SM-liigassa, ja Hietala taistellut pistepörssin voitosta loppuun asti. Myöhemmin Kempele ilmoitti myös hankkineensa maajoukkuepassari Simo-Pekka Ollin joukkueeseensa 1-sarjaan. \n\nPelaajamarkkinoilla Kempele jatkoi hankintojaan, kun se hankki riveihinsä maajoukkuelibero Timo Tolvasen, ja entisen maajoukkuepassari Aki Riihimäen. Simo-Pekka Olli oli lähtenyt Kempeleestä ennen kauden alkua ammattilaiseksi maailmankovimpaan lentopalloliigaan, Italian A1-liigaan. Lähdön Kempeleestä mahdollista ulkomaalaispykälä Ollin sopimuksessa.\n\nKempele pelasi suvereenisti läpi kauden 1-sarjassa, ja lopulta kausi päättyi liiga nousuun kaudeksi 2006–2007. Liigaan noustuaan Kempele hankki riveihinsä kolminkertaisen pistepörssin voittajan Marko Ahon, sekä maajoukkuemies Teppo Heikkilän kaudeksi 2007. Ensimmäisellä kaudellaan SM-liigassa Kempeleellä oli yksi suurimmista budjeteista, mutta se ei tuottanut kuitenkaan tulosta toivotulla tavalla. Kempele tippui pudotuspelien ensimmäisellä kierroksella Mutalan Riennolle. Joukkue kärsi suurista loukkaantumisista läpi kauden, joka todennäköisesti heikensi sen iskukykyä.\n\nToiselle kaudellaan Suomen korkeimmalla sarjatasolla Kempeleen joukkue oli hankkinut riveihinsä SM-liigan parhaimmaksi pelaajaksi 2007 valitun Pekka Kortteisen, ja slovakialaispassari Daniel Končálin. Kausi ei kuitenkaan mennyt odotetusti. Joukkue oli runkosarjassa vasta kuudes ja putosi puolivälierissä Vammalan Lentopallolle otteluvoitoin 3–0.\n\nKaudelle 2007–2008 Kempele teki sopimukset jo nelinkertaisen pistepörssin voittajan Marko Ahon, slovakialaispassari Daniel Končálin, ja Petteri Parkkisenniemen kanssa. Lisäksi joukkueessa pelasivat edelleen rantalentopallon huippunimi Anssi Hakala, sekä toiseksi vastaanottotilastoissa sijoittunut Juho Rajala. Liigarinkiin on noussut myös juniorilahjakkuus Tommi Eirola, jonka lisäksi sopimukset on tehty Antti Malisen sekä Harri Hietalan kanssa. Uudeksi päävalmentajaksi nimettiin Sami Kurttila. Joukkue ylsi puolivälieriin, missä se hävisi Santasportille.\n\nKaudeksi 2009–2010 seuran miesten liigajoukkue siirtyi Ouluun ja jatkaa liigassa Sun Volley -nimisenä joukkueena.\n\nAiheesta muualla \n Seuran sivusto\n\nKempeleläiset urheiluseurat\nSuomalaiset lentopalloseurat\nVuonna 2005 perustetut urheiluseurat"}
{"id": "689926", "url": "https://fi.wikipedia.org/wiki/Chinatown%20II", "title": "Chinatown II", "text": "Chinatown II () on Jack Nicholsonin ohjaama film noir -elokuva vuodelta 1990. Se on jatkoa Roman Polańskin vuoden 1974 menestyselokuvalle Chinatown. Ohjauksen lisäksi Nicholson myös näyttelee elokuvan pääosaa.\n\nRooleissa\n\nArvioita\nVideo-oppaassa vuodelta 1994 elokuvaa moititaan sekavaksi, ja se saa kolme tähteä viidestä, mikä vastaa sanallista arviota ”hyvä”.\n\nLähteet\n\nAiheesta muualla \n \n \n\nYhdysvaltalaiset rikoselokuvat\nFilm noir -elokuvat\nVuoden 1990 yhdysvaltalaiset elokuvat"}
{"id": "731658", "url": "https://fi.wikipedia.org/wiki/Jalokuoriaiset", "title": "Jalokuoriaiset", "text": "Jalokuoriaiset (Buprestidae) on kovakuoriaisten heimo. Se on Suomessa pahimmin taantunut kovakuoriaisheimo, varsinkin kulometsien lajiston osalta. Suomessa heimoon kuuluu 31 lajia, mutta eniten lajeja esiintyy trooppisilla seuduilla. Lisäksi heimossa on runsaasti kuumien ja kuivien alueiden puuvartisen kasvillisuuden asukkeja. Maailmasta jalokuoriaisia tunnetaan noin 14 600 ja Pohjoismaista sekä Baltiasta yhteensä 57 lajia. Heimon nimi johtuu monien lajien värikkäänä kiiltelevästä pinnasta.\n\nPiirteitä \n\nJalokuoriaisten koko ja muoto vaihtelevat suuresti. Eräät Habroloma-suvun lajit ovat muutaman millimetrin pituisia, kun taas esimerkiksi Chrysochroa gigantea ja Euchroma gigantea ovat aikuisina miltei 10 senttimetrin pituisia. Muodoltaan lajit ovat useimmiten pitkulaisen soikeita, jotkin leveämpiä ja osa hyvinkin kapeita. Raajojen etulonkat ovat pyöreät ja takaraajojen reisisuojat laajentuneet. Tärkeitä tuntomerkkejä ovat takarinnassa erottuva poikittaisuurre ja takaruumiin kahden ensimmäisen näkyvän jaokkeen (3. ja 4. jaoke) yhteenkasvaminen. Etu- ja keskiruumis ovat kiinni toisissaan. Tuntosarvet ovat yleensä sahamaiset ja niissä on 11 jaoketta. Kuoriaiset ovat usein kirkasvärisiä ja kirjavia, ja niiden pinta on kitiinirakenteesta johtuen kirkkaan metallinkiiltoinen. Tämä metallinen hohde voi olla hyvinkin näyttävä. Toukilla on hyvin kehittynyt ylähuuli.\n\nElinympäristö ja elintavat \nSuomessa aikuisia jalokuoriaisia tavataan toukokuulta lokakuuhun, mutta lajisto on runsaimmillaan heinä-elokuussa. Kuoriaiset ovat liikkeellä etenkin helteisellä säällä. Jalokuoriaiset ovat nopealiikkeisiä ja osa lajeista pakenee lähestyvää tarkkailijaa usein jo monen metrin päästä, mikä vaikeuttaa niiden kiinnisaamista. Toisaalta muutamat kukissa viihtyvät lajit voivat olla hyvinkin rauhallisia. Kuoriaiset ovat hyviä lentäjiä ja ne parveilevat tyypillisesti suorassa auringonpaisteessa. Esimerkiksi monet jalosoukot (Agrilus) lopettavat lennon heti, jos aurinko peittyy pilven taakse.\n\nToukat elävät tavallisesti puissa ja pensaissa, lajista riippuen joko elävien tai juuri kuolleiden puuvartisten kasvien kuoren alla tai lahoavassa puuaineksessa. Muutamat lajit viettävät toukkavaiheensa lehtien sisällä ja eräät ovat erikoistuneet syömään kasvien juuria. Toukkavaiheita on 5–7 ja toukan kehitys kestää lyhimmillään vain kuukauden, kun osalla lajeista sen kesto on useita vuosia. Kehitysaika voi vaihdella jonkin verran jopa saman lajin sisällä. Porrasteisesti aikuistuvat etenkin metsäpaloja vaativat lajit. Nopeimmin kehittyvät kuitenkin elävissä kasveissa elävien lajien toukat kun kuolleessa puussa elävillä lajeilla kehitys on yleensä monivuotinen. Tummajalokuoriaisen (Bupestris haemorrhoidalis) toukkavaihe voi kestää yli viisi vuotta, joskus ehkä yli kymmenenkin. Bupestris aurulenta -lajin toukan tiedetään kehittyneen jopa 51 vuotta, mikä tekee siitä maailman pitkäikäisimmän hyönteisen. Jalokuoriaisten isäntäspesifsyys vaihtelee, mutta monet lajit kykenevät elämään vain tietyllä puulajilla sekä muutamalla sen sukulaisella.\n\nAikuiset kuoriaiset käyttävät ravinnokseen yleensä lehtiä tai neulasia, mutta eräät lajit kukkien siitepölyä.\n\nMuutamilla jalokuoriaisilla on merkitystä metsätalouden tuholaisina. Erityisen merkittävä on aasialainen saarnenjalosoukko (Agrilus planipennis), joka on levinnyt vieraslajina Pohjois-Amerikkaan ja on lajin leviämisen estämiseksi luokiteltu Euroopassa karanteenituholaiseksi. Samanlaisia Euroopan karanteenilajeja ovat myös pohjoisamerikkalaiset Agrilus anxius ja Agrilus coxalis. Suomesta ei nykyisin tunneta jalokuoriaisten aiheuttamia metsätuhoja. Vähäistä rakennustuhoa voi aiheuttaa tummajalokuoriainen, joka elää vanhojen rakennusten hirsissä.\n\nLajit Suomessa \nSuomesta on tavattu 30 jalokuoriaislajia, joista uhanalaisia ovat yksi äärimmäisen uhanalainen (CR), kolme erittäin uhanalaiseksi (EN) ja viisi vaarantuneeksi (VU) luokiteltua lajia. Lisäksi kaksi lajia on luokiteltu silmälläpidettäviksi (NT) ja yksi on hävinnyt (RE). Yhden lajin uhanalaisuus on jätetty puutteellisten tietojen vuoksi arvioimatta (NE).\n\n ukkokauniainen Chalcophora mariana RE\n viherjalokuoriainen Buprestis rustica\n tummajalokuoriainen Buprestis haemorrhoidalis\n täpläjalokuoriainen Buprestis novemmaculata EN\n hohtojalokuoriainen Buprestis octoguttata\n koivukauniainen Dicerca furcata VU\n leppäkauniainen Dicerca alni VU\n havukauniainen Dicerca moesta VU\n hiirakkokauniainen Poecilonota variolosa\n välkekauniainen Lamprodila decipiens EN\n kulokauniainen Melanophila acuminata\n sinikauniainen Phaenops cyanea\n rämekauniainen Phenops formaneki\n nelikuoppakauniainen Anthaxia quadripunctata\n mäntykauniainen Anthaxia godeti NT\n kultakuoppakauniainen Chrysobothris chrysostigma\n haavanjalosoukko Agrilus ater VU\n tammenjalosoukko Agrilus sulcicollis NT\n kampajalosoukko Agrilus laticornis VU\n pihlajanjalosoukko Agrilus mendax\n näsiänjalosoukko Agrilus integerrimus EN\n pajunjalosoukko Agrilus subauratus\n vesajalosoukko Agrilus pratensis\n sinijalosoukko Agrilus pseudocyaneus CR\n koivunjalosoukko Agrilus betuleti\n raidanjalosoukko Agrilus viridis\n ruusunjalosoukko Agrilus cuprescens NE\n rämejalosoukko Agrilus paludicola\n pikkukauniainen Trachys minutus\n kääpiökauniainen Habroloma nanum\n\nLähteet"}
{"id": "158676", "url": "https://fi.wikipedia.org/wiki/Maria%20%28Burgundi%29", "title": "Maria (Burgundi)", "text": "Maria (13. helmikuuta 1457 – 27. maaliskuuta 1482) oli Burgundin herttuatar, ja Burgundin herttuan Kaarle Rohkean ja Isabellan ainoa lapsi.\n\nMarian puoliso oli Pyhän saksalais-roomalaisen keisarikunnan keisari Maximilian I. Heidän poikansa oli Kastilian kuningas Filip I.\n\nLähteet\n\nAiheesta muualla \n\nBurgundin herttuat\nFlanderin kreivit\nRanskalaiset herttuattaret\nVuonna 1457 syntyneet\nVuonna 1482 kuolleet"}
{"id": "951709", "url": "https://fi.wikipedia.org/wiki/J%C3%A4rvenp%C3%A4%C3%A4%20%28sukunimi%29", "title": "Järvenpää (sukunimi)", "text": "Järvenpää on suomalainen sukunimi. Se on voinut syntyä sijaintia ilmaisevista talonnimistä.\n\nTunnettuja Järvenpää-nimisiä:\n\n Aleksanteri Järvenpää (1856–1916), kirjailija\n Allen Järvenpää (1915–2006), diplomi-insinööri, ammattienylitarkastaja ja työsuojeluteknologian professori\n Anelma Järvenpää-Summanen (ent. Salo, s. 1947), kirjailija\n Anni Järvenpää (s. 2000), taitoluistelija\n Hannu Järvenpää (s. 1963), jääkiekkoilija\n Heikki Järvenpää (s. 1948), yritysjohtaja ja kokoomuslainen poliitikko\n Iisakki Järvenpää (1859–1929), puukkoseppä ja puukkotehtailija\n Ilmari Järvenpää (s. 1996), näyttelijä\n Janne-Olli Järvenpää (s. 1971), Mehiläisen toimitusjohtaja\n Jari Järvenpää (s. 1979), kilpa-autoilija\n Jarkko Järvenpää (s. 1986), kestävyysjuoksija\n Juha Järvenpää (s. 1965), jääkiekkoilija\n Juha Järvenpää (s. 1989), jääkiekkomaalivahti\n Juha Järvenpää (s. 1986), lentopalloilija\n Jösse Järvenpää (s. 1961), laulaja-lauluntekijä\n Lassi Järvenpää (s. 1996), jalkapalloilija\n Maarit Järvenpää, matemaatikko, Oulun yliopiston professori\n Mari Järvenpää (s. 1981), juoksija\n Markus Järvenpää (s. 1983), näyttelijä\n Matti Järvenpää (1923–1988), poliitikko, SKDL:n kansanedustaja\n Matti Järvenpää (s. 1959), kuvataiteilija, säveltäjä ja sanoittaja\n Minna Järvenpää (s. 1981), juoksija, Mari Järvenpään sisar\n Miro Järvenpää (s. 2003), jääkiekkoilija\n Pauli Järvenpää (s. 1948), tutkija, entinen suurlähettiläs\n Sakke Järvenpää (s. 1954), muusikko ja näyttelijä\n Sami Järvenpää (s. 1975), rullakiekkoilija\n Satu Verho (o.s. Järvenpää, s. 1978), kiekonheittäjä\n Tero Järvenpää (s. 1984), keihäänheittäjä\n Torsti Järvenpää (s. 1954), jääkiekkoilija\n Veli-Matti Järvenpää (s. 1967), haitaristi ja säveltäjä\n Väinö Järvenpää (1933–2014), nyrkkeilijä.\n\nLähteet"}
{"id": "1745888", "url": "https://fi.wikipedia.org/wiki/Unisport-Saltex", "title": "Unisport-Saltex", "text": "Unisport-Saltex Group Oy on vuonna 2015 perustettu urheilupaikkoja rakentava yritys. Sen liikevaihto oli 152 miljoonaa euroa vuonna 2021, henkilöstö 345. Toimitusjohtaja oli Chrone Morten.\n\nUnisport on liikuntapaikkarakentaja, joka osti monia yrityksiä 2010-luvulla: Saltex, Kerko Sport, RH-Asennus, Urheilulattiat-Indoors, tanskalainen Virklund Sport ja Jäämestarit. Unisport-konserniin kuuluu 31 yhtiötä ja yli 20 tuoteryhmää. Se toimii Suomessa, Ruotsissa, Norjassa, Tanskassa, Britanniassa ja Latviassa. Digian mukaan Unisport on Pohjoismaiden johtava urheilutilojen ja -pinnoitteiden tuottaja.\n\nUnisportin omistajat ovat pääomasijoitusyhtiöt Vaaka Partners ja Suomen Teollisuussijoitus sekä Unisportin avainhenkilöitä. Pääkonttori on Vantaan Technopoliksessa.\n\nViitteet\n\nKatso myös\n yrityksenä (yrityksen verkkosivut)\n\nSuomalaiset liikunta-alan yritykset\nVantaalaiset yritykset"}
{"id": "1331698", "url": "https://fi.wikipedia.org/wiki/Critics%E2%80%99%20Choice%20Television%20Awards", "title": "Critics’ Choice Television Awards", "text": "Critics’ Choice Television Awards on vuosittain järjestettävä palkintogaala parhaille televisiosarjoille ja näyttelijöille. Palkinnot myöntää yhdysvaltalainen järjestö nimeltä The Broadcast Television Journalists Association (BTJA).\n\nEnsimmäiset Critics’ Choice Television Award -palkinnot myönnettiin vuonna 2011. Ennen televisio-ohjelmapalkintoja jaettiin vuodesta 1996 asti vain elokuville tarkoitettuja palkintoja, nyttemmin Critics’ Choice Movie Award -palkintoja. Nykyään Critics’ Choice -palkinto voi viitata siis sekä elokuva- että televisio-ohjelmapalkintoon. Vuodesta 2016 lähtien elokuva- ja televisiopalkinnot on jaettu samassa palkintogaalassa vuoden alussa tammikuussa.\n\nKatso myös \n Critics’ Choice Movie Awards\n\nLähteet\n\nAiheesta muualla \n Palkinnon viralliset sivut \n\nYhdysvaltalaiset palkinnot\nTelevisio-ohjelmapalkinnot"}
{"id": "522669", "url": "https://fi.wikipedia.org/wiki/Tanith%20Belbin", "title": "Tanith Belbin", "text": "Tanith Jessica Louise Belbin (s. 11. heinäkuuta 1984 Kingston, Ontario) on kanadalais-yhdysvaltalainen jäätanssija ja olympiamitalisti. Belbinillä on kaksoiskansalaisuus, mutta hän on urallaan edustanut Yhdysvaltoja siitä lähtien kun alkoi luistella parinsa Benjamin Agoston kanssa vuonna 1997. Yhdessä Agoston kanssa hän on voittanut olympiahopeaa Torinossa vuonna 2006, neljä MM-mitalia, kolme mestaruutta neljän maanosan mestaruuskilpailuissa 2004–2006 sekä viisi Yhdysvaltain mestaruutta vuosina 2004–2008.\n\nBelbin aloitti pariluistelijana ja jäätanssijana Kanadassa ennen keskittymistään täysin jäätanssiin. Hän kilpaili kansallisella tasolla Liam Doughertyn kanssa jäätanssissa ja Ben Barrucon kanssa pariluistelussa. Vuonna 1998 hän muutti Detroitiin ja alkoi harjoitella Igor Špilbandin johdolla yhdessä Benjamin Agoston kanssa. Pari sijoittui toiseksi Yhdysvaltain mestaruuskilpailuissa vuonna 2002, mutta ei voinut osallistua olympialaisiin, koska Belbin ei ollut Yhdysvaltain kansalainen. Belbin sai kansalaisuuden kongressin 28. joulukuuta 2005 hyväksymän erikoislain nojalla ja pystyi osallistumaan vuoden 2006 talvikisoihin, jossa pari voitti olympiahopeaa. Belbin ja Agosto olivat ensimmäiset yhdysvaltalaiset jäätanssin olympiamitalistit 30 vuoteen. Vancouverin olympialaisissa 2010 he sijoittuivat neljänneksi. Paria valmensi viimeisinä kilpavuosina Natalja Linitšuk.\n\nBelbin avioitui jäätanssija Charlie Whiten kanssa huhtikuussa 2015.\n\nLähteet\n\nAiheesta muualla \n\n Viralliset kotisivut\n Belbin ja Agosto Yhdysvaltain taitoluisteluliiton tietokannassa \n Belbin ja Agosto Kansainvälisen taitoluisteluliiton tietokannassa\n Belbin Yhdysvaltain olympiakomitean sivuilla\n\nYhdysvaltalaiset taitoluistelijat\nYhdysvaltalaiset olympiamitalistit\nVuonna 1984 syntyneet\nElävät henkilöt"}
{"id": "690037", "url": "https://fi.wikipedia.org/wiki/A.O.D.", "title": "A.O.D.", "text": "A.O.D. eli Altars of Destruction on suomalainen, Kauhajoella vuonna 1986 perustettu Bay Area thrash metal -tyyppistä thrash metalia soittava yhtye.\n\nA.o.D.:n aktiivisimpina vuosina 1980-luvun lopulla yhtyeen musiikki oli samankaltaista kuin samoihin aikoihin toimineiden suomalaisten thrash metal -yhtyeiden Stonen, Airdashin ja Maple Crossin musiikki. Muista poiketen yhtyeen tyylissä kuuluu sveitsiläisen Celtic Frostin voimakas vaikutus. \n\nA.o.D. hajosi vuonna 1989, syynä olivat henkilökohtaiset ongelmat, varusmiespalvelukset, muutot toisille paikkakunnille ja erimielisyydet musiikkisuunnan suhteen. A.o.D. palasi takaisin yhteen kokeilumielessä väliaikaisilla kokoonpanoilla vuonna 2008. Junnu Mäki erosi yhtyeestä 2009. Yhtyeen uusi ja oikeastaan ensimmäinen studioalbumi Gallery of Pain julkaistiin vuonna 2010 kokoonpanolla Kimmo Osmo (kaikki kitarat), Pasi Osmo (basisti), Jussi Samppala (rummut) ja Mika Luoma (laulu). A.o.D:n tunnetuimpia kappaleita ovat ”Altars of Destruction”, ”Suicide”, ”Guilty or Not”, ”Stillborn Butcher” ja ”F.T.A.”\n\nJäsenet \n Mika Luoma – laulu (1987–2011, 2013-)\n Kimmo Osmo – kitara\n Jussi Arkela – kitara\n Pasi Osmo – basso\n Jussi Samppala – rummut\n\nEntiset jäsenet \n Mika Ahlqvist – kitara (1987–1988)\n Jukka Sandberg – rummut (1987–1988)\n Junnu Mäki – kitara (1988) \n Timo Kivikangas – kitara (1988-89)\n Juhani Mäenpää – rummut (1988–1989)\n Jarno Samppala - laulu (2011-13)\n\nDiskografia \nStudioalbumit\n \n\nKokoelma-albumit\n \n\nEP:t\n \n\nDemot\n\nAiheesta muualla\n \n \n A.O.D. Youtubessa\n\nSuomalaiset thrash metal -yhtyeet"}
{"id": "41144", "url": "https://fi.wikipedia.org/wiki/Puolan%20kirjallisuus", "title": "Puolan kirjallisuus", "text": "Puolan kirjallisuus on Puolassa pääosin puolaksi kirjoitettua kirjallisuutta. Sillä on ollut ttärkeä tehtävä puolalaisen kulttuurillisen ja polittisen identiteetin säilyttämisessä.\n\nVarhaiset vuodet \nKirjoitustaito tuli Puolaan katolisen kirkon mukana, ja niinpä vanhimmat Puolassa kirjoitetut teksti on kirjoitettu latinaksi.\n\nPuolan kielen vanhimpana kirjallisena muistomerkkinä pidetään 1300-luvulla kirjoitettuja niin sanottuja Pyhän ristin saarnoja. Samalta aikakaudelta on peräisin Bogurodzica dziewica, vanhin tunnettu puolalainen runo ja uskonnollinen laulu, joka on hymni Neitsyt Marialle. Puolalaisten ritarien kerrotaan laulaneen sitä Tannenbergin (puolalaisittain Grunwaldin) taistelussa vuonna 1410.\n\nPuolan kirjallisuuden kehittymiseen Kasimir III Suuren kaudella vaikutti Krakovan yliopiston perustaminen vuonna 1364.\n\nRenessanssi\nRenessanssiajalla puolasta kehittyi jo elävä kulttuurikieli. Aikakauden tärkeimpiä runoilijoita olivat Mikołaj Rej (1505–1569) ja varsinkin Jan Kochanowski (1530–1584), joka kirjoitti runsaasti muun muassa uskonnollista runoutta, mutta tunnetaan nykyisin ennen kaikkea pikkulapsena kuolleen Urszulka-tyttärensä muistoksi kirjoittamastaan valitusrunokokoelmasta Treny.  \n\nTuonaikaisista uskonnollisista kirjailijoista merkittävin oli kuitenkin Piotr Skarga (1536–1612). Skarga oli jesuiittapappi, saarnaaja ja vastauskonpuhdistaja, joka muistetaan ennen kaikkea saarnoistaan ja  pyhimyselämäkertojen kokoelmasta Żywoty Świętych. Kirja ei ollut ainoastaan uskonnollisesti tärkeä, vaan kirjallisesti merkittävä elävän kerrontatyylinsä ansiosta. Siitä ilmestyi kahdeksan painosta kirjailijan elinaikana, ensimmäinen vuonna 1579.\n\nBarokki ja sarmatismi\nPuolalaisen barokin erikoislaatuisimpia piirteitä oli sarmatismi. Sarmatialaisuudella tarkoitettiin käsitystä Puolasta idän ja lännen välissä olevana välittäjänä, ei suinkaan lännen etuvartiona. Sarmatialaisuus korosti Puolan yhteyttä muun muassa vanhaan liittolaiseen Turkkiin ja Puolan ja Liettuan kaksoismonarkian luonnetta monikansallisena valtiona, johon mahtui myös itäisiä kansoja ja kulttuuripiirteitä. Puolalaisen barokin mielenkiintoisin teos on kuitenkin Jędrzej Kitowiczin jo aikakauden lopussa laatima massiivinen tapainkuvaus, Opis obyczajów.\n\nValistus\nBarokkia seurasi valistuksen aika, jolloin Puolan kirjallisuus sai vaikutteita lännestä, etenkn Ranskasta ja Englannista. Puolalaiset kiinnostuivat oman kulttuurinsa sauojelusta vieraan vallan alla, ja näytelmät ja kansanrunouden muodot kuten balladit kasvattivat suosiotaan. \n\nValistuksen  tunnetuimpia edustajia olivat Julian Ursyn Niemcewicz, Ignacy Krasicki, Hugo Kołłątaj ja Stanisław Staszic. Niemcewicz (1757–1841) muistetaan ennen muuta poliittisesta komediastaan Powrót posła vuodelta 1791. Hän osallistui nuoruudessaan puolalaisten vastarintaan venäläisiä vastaan, mutta palasi aikanaan amerikkalaisesta maanpaostaan Puolaan, missä hänestä tuli laillisuuden kannattaja ja maanalaisen poliittisen toiminnan vastustaja. Hugo Kołłątaj (1750–1812) taas oli merkittävä poliittisen lehtikirjoittelun ja lehdistön pioneeri. Ignacy Krasicki oli jo vanhempaa sukupolvea, Warmian hiippakunnan piispa, joka kuoli kypsällä iällä vuonna 1801, muutamaa vuotta aiemmin koko Puolan hengelliseksi johtajaksi (prymas) kohottuaan. Krasicki tunnetaan nykyään ennen muuta nokkelista aforismeistaan:\n\n Wiesz, dlaczego dzwon głośny?\n Bo wewnątrz jest próżny.\n\n\"Tiedätkö, miksi kello soi niin äänekkäästi? Siksi, että se on sisältä tyhjä.\"\n\nKrasickin teoksista tärkein lienee laaja runoelma Monachomachia, irvaileva teos, jonka näennäisenä aiheena on kahden munkin riitely. – Staszic (1755–1826) oli oikeastaan luonnontutkija, geologi ja koulutuslaitoksen kehittäjä, ja koko hänen kirjallinen tuotantonsa palveli valistuksen päämääriä.\n\nRomantiikka\nPuolalaista romantiikkaa tuskin voidaan ajatella mainitsematta Joachim Lelewelin (1786–1861) nimeä. Lelewel oli kaikkien romanttisten runoilijoiden esikuva ja aatteellinen vaikuttaja, joka osallistui kiivaasti puolalaisten vastarintaan maan jakaneita miehittäjiä, ennen muuta venäläisiä vastaan. Lelewelin kirjallinen työ liittyi ennen kaikkea hänen toimintaansa historioitsijana ja oman historiakoulukunnan perustajana. \n\nLelewelin innoittamista romanttisista runoilijoista tärkein oli Puolan kansallisrunoilija, Nowogródekissa (sittemmin Neuvostoliiton Novogrudok, nyt Valko-Venäjän Navaharodak) syntynyt Adam Mickiewicz (1798–1855). Mickiewiczin laajasta runotuotannosta parhaiten tunnettaneen Puolan kansalliseepos, yhtaikaa romanttinen ja hieman humoristinenkin esitys vanhan maalaisaatelin elämästä: Pan Tadeusz. Näytelmä Dziady (\"Pyhäinmiesten päivä\" – näytelmän nimi on pikemminkin valkovenäjää kuin puolaa) oli vielä vuonna 1968 kiistelty. Näytelmän kuuluisin kohta, suuri improvisaatio, päättyy Jumalalle osoitettuihin katkeriin sanoihin: Sinä et ole maailmankaikkeuden Herra, vaan sen tsaari! Tapaa, jolla näyttelijä tulkitsi tämän monologin, pidettiin neuvosto- ja venäläisvastaisena, ja näytelmä kiellettiin, mistä seurasi mellakoita.\n\nJuliusz Słowacki (1809–1849) tulee heti Mickiewiczin kannoilla: hän tuli tunnetuksi suurista näytelmistään, joista kuuluisin, Kordian, uskaltautuu arvostelemaan sekä tsaaria että paavia.\n\nSuuri romanttinen runoilija oli Cyprian Kamil Norwid (1821–1883). Norwidia ei omana aikanaan arvostettu paljoakaan, mutta hänen runonsa löydettiin myöhemmin ja hän nousi klassikoksi.\n\nKoska romantiikkaan liittyi oleellisesti kapinahenki valloittajia vastaan erityisesti Venäjän omimassa Puolan osassa, kaikki romantiikan ajan merkittävimmät runoilijat kuolivat maanpaossa – yleensä Pariisissa, joka on aina ollut yksi puolalaisen emigraation, erityisesti poliittisen ja intellektuaalisen, keskuspaikkoja. Mickiewicz menehtyi kuitenkin Istanbulissa koleraan yrittäessään värvätä sotilaita hyökkäämään Venäjälle.\n\nPositivismi\nPositivismi tarkoittaa Puolassa tuiki erilaista aatetta kuin muualla maailmassa. Puolalainen positivismi viittaa poliittiseen ja kulttuuriseen virtaukseen, joka vastusti itsetarkoituksellista kapinointia ja isänmaallista uhrautumista ja halusi vallankumoustaistelun ja maanpaon sijasta jäädä kotiin rakentamaan puolalaista kulttuuria. \n\nPositivismin aikakaudella puolaan kehittyi urbaani keskiluokka, jonka joukosta nousi sivistyneistö. Aikakauslehdet olivat tärkeit uusien aatteiden levittäjinä.\n\nAikakauden merkittävin naiskirjailija lienee ollut Eliza Orzeszkowa (1841–1910), joka aloitti uransa romantikkona, mutta siirtyi Puolan kapinoiden turhuuden uuvuttamana positivismin ja  yhteiskunnallisen realismin suuntaan. Orzeszkowa oli hyvin tuottelias kirjailija, mutta hänen teoksistaan merkittävin lienee mammuttiromaani Nad Niemnem (\"Niemenjoella\"). \n\nBolesław Prus (oikealta nimeltään Aleksander Głowacki, 1847–1912) oli hänkin pettynyt kapinallinen, joka vaihtoi romantiikan positivismiin ja realismiin. Prusin laaja tuotanto kuuluu 1800-luvun puolalaisen kirjallisuuden terävimpään kärkeen. Häntä on verrattu muun muassa Charles Dickensiin, ja epäilemättä hän on yhä sekä lukukelpoinen, luettu että suosittu klassikko. Novellit ja journalistinen tuotanto ovat ehkä volyymiltaan laajin osa hänen tuotantoaan, mutta tunnetuimmat teokset lienevät Varsovan elämää eeppisesti kuvaava romaani Lalka (\"Nukke\") ja historiallinen romaani Faraon (\"Faarao\").\n\nMaria Konopnicka (1842–1910) kuuluu positivismin aikakauteen, mutta hänen tuotannostaan muistetaan kuitenkin parhaiten katkera ja kostonhimoinen isänmaallinen laulu Rota (\"Vala\").\n\nAikakauden kansainvälisesti kuuluisin puolalainen kirjailija on toki mammuttimaisista historiallisista romaaneistaan tunnettu Henryk Sienkiewicz (1846–1916), Puolan ensimmäinen Nobel-palkittu kirjailija, jonka teokset Quo Vadis, Vedenpaisumus ja Ristiritarit (alkut. Krzyżacy) ovat käännetty suomeksikin. Sienkiewiczin tunnetuimmat teokset ovat eeppisiä historiallisia romaaneja, mutta rivien välistä on helppo huomata, että esimerkiksi romaani Quo Vadis, joka kuvaa terrorin ja kauhun ilmapiiriä keisari Neron julmasti hallitsemassa Roomassa käsinkosketeltavan todellisesti, on oikeastaan allegorinen kuvaus puolalaisten elämästä tsaarin Venäjällä. Romaani esittää luonnollisesti kristityt tulevaisuuden voimana ja sivistyksen pelastajina rappeutuneessa Roomassa, mutta kiehtovinta siinä on kuitenkin Petronius Arbiterin, uskottavasti kuvatun sivistyneen roomalaisen pakanan henkilökuva – Petronius on todellinen historiallinen henkilö, Neron hovimies ja kirjailija, jonka romaanikatkelma Trimalkion pidot oli Sienkiewiczille tärkeä lähdeteos kristillisten legendojen ohella.\n\nSienkiewicz kirjoitti myös Puolassa suositun, mutta ulkomailla tuntemattomammaksi jääneen trilogian Puolan historiasta, johon kuuluvat romaanit Ogniem i mieczem ('Tulella ja miekalla'), Potop ('Vedenpaisumus' – tällä sanalla viitataan ruotsalaisten hyökkäykseen 1600-luvun puolessavälissä) ja Pan Wołodyjowski ('Herra Wołodyjowski').\n\nStefan Żeromski (1864–1925) oli positivismin aikakauden kirjailijoita hänkin, mutta innostui sittemmin sosialismista. Hän kirjoitti proosaa – novelleja, romaaneja ja lehtikirjoituksia\n\nPositivismin B-joukkueeseen lienee luettava aikakauden iskulauseita mielellään viljellyt, mutta lähinnä Harlekiini-tyyppisiä kartanoromaaneja kirjoittanut Maria Rodziewiczówna.\n\nNuori Puola\n\nNuori Puola viittaa niin sanotun fin de siècle -modernismin puolalaiseen esiintymismuotoon, toisin sanoen 1800–1900-lukujen vaihteen kirjallisuuteen ja taiteeseen. Aikakaudella tulivat tutuiksi niin dekadenssi, uusromantiikka, symbolismi, impressionismi kuin jugend-tyylikin – viimeksi mainittua kutsutaan puolaksi nimellä secesja.\n\nKirjallisuudessa nuorpuolalaisuuden tärkein edustaja oli Stanisław Wyspiański (1867–1907), joka ei ollut ainoastaan kirjailija, vaan myös arkkitehti ja kuvataiteilija. Ei ihme, että hän kirjoitti ennen kaikkea näytelmiä, joita toteuttaessaan hän sai soveltaa käytäntöön monilahjakkuutensa jokaista puolta: hän oli teatterimies, joka osasi lavastaa itse omat näytelmänsä! Kuuluisin Wyspiańskin monista näytelmistä, Andrzej Wajdan elokuvasovituksen ansiosta myös kansainvälisesti, on Wesele (\"Häät\"). Näytelmä kertoo satiirisella otteella naiivista kaupunkilaisälyköstä, joka isänmaallisuutensa osoitukseksi on menossa naimisiin maalaistytön kanssa. Hääjuhlan pyörteissä kohtaavat sulhasen ja morsiamen kovin erilaiset ystävät ja sukulaiset. Näytelmällä on kuitenkin myös myyttinen ulottuvuus, jota edustaa Puolan kansallisen mytologian hahmo, arvoituksellinen ukrainalainen profeetta Wernyhora.\n\nTadeusz Żeleński (1874–1941), kirjailijanimeltään Boy, oli ennen kaikkea esseisti ja teatteriarvostelija. Hänen omia teoksiaan merkittävämpiä olivat hänen käännöstyönsä, sillä hän käänsi käytännöllisesti katsoen koko uudemman ranskalaisen kirjallisuuden äidinkielelleen. Hän joutui saksalaisten murhaamaksi toisen maailmansodan aikana.\n\nLeopold Staff (1878–1957) aloitti nuorpuolalaisena modernistina, ja jatkoi runoilijanuraansa pysyen aktiivisena ja uudistumiskykyisenä miltei kuolemaansa saakka. Nuorpuolalaisella kaudellaan hän oli ennen kaikkea nietzscheläinen individualisti.\n\nSotienvälinen aika\nSotienvälisellä ajalla laskettiin jo peruskivet puolalaiselle nykykirjallisuudelle. Monet tuolloin aloittaneet tekijät jatkoivat kirjallista toimintaansa pitkälle sodanjälkeiselle ajalle. Kirjallisten koulu- ja kuppikuntienkin perustaminen, joista kuuluisimpia olivat Skamander ja Żagary, oli suosittua.\n\nJan Brzechwa\nJan Brzechwa, oikealta nimeltään Jan Lesman (1900–1966) oli oikeastaan asianajaja ammatiltaan; hän kirjoitti satiirisia runoja aikuisille ja lapsille. Poliittiselta vakaumukseltaan hän oli kallellaan kommunisteihin päin jo ennen toista maailmansotaa, jonka jälkeen hän toimi sosialistisen järjestelmän halukkaana propagandistina. Viimeisten vuotensa aikana hän tuntuu kuitenkin luopuneen sekä kirjallisesta luomistyöstä että kommunismista. Hänet tunnetaan parhaiten runosta Chrząszcz (\"Ötökkä\"), joka alkaa kuuluisalla säkeellä:\n\nW Strzebrzeszynie chrząszcz brzmi w trzcinie... \n\nSäe tarkoittaa \"Strzebrzeszynissä ötökkä surisee kaislikossa\". Siitä on tullut suosittu ääntämisharjoitus muun muassa puolan kielen opiskelijoiden keskuudessa. Mahdollisesti apokryfisen anekdootin mukaan sitä käytettiin sodan aikana tunnussanana saksalaisten vakoojien paljastamiseksi, koska he eivät moista osanneet ääntää.\n\nJózef Czechowicz\nJózef Czechowicz (1903–1939) oli kotoisin Lublinista nykyisen Puolan itärajalta, ja hänen kirjallinen työnsä ja runotuotantonsa on merkittävimmältä osaltaan omistettu kotikaupungin kuvaamiselle. Hän kouluttautui opettajaksi ja toimi runoilijan mainetta saatuaan myös lehtimiehenä. Kolmikymmenluvun alkupuolella hän muutti Lublinista Varsovaan, mutta evakuoitiin takaisin kotikaupunkiinsa sodan alettua. Czechowicz kuoli saksalaisten pommituksissa 9. syyskuuta 1939.\n\nBruno Jasieński\nBruno Jasieński, oikeastaan Wiktor Zysman, syntyi vuonna 1901 Sandomierzin lähellä Klimontówissa. Nuorena opiskelijana Bruno innostui venäläisistä futuristeista, kuten Majakovskista ja Hlebnikovista, ja pyrki luomaan puolalaista futurismia. Vuosina 1926–29 hän asui Pariisissa toimien muun muassa puolalaisten lehtien kirjeenvaihtajana ja siirtyi poliittisilta mielipiteiltään radikaalisti vasemmalle. Kolmikymmenluvun alussa hän siirtyi Neuvostoliittoon ja toimi mukana paikallisessa kulttuurielämässä kirjoittaen sosialistis-realistista kirjallisuutta puolaksi. Mihinkään kriittisyyteen tai vallanpitäjien arvosteluun hän ei syyllistynyt, pikemminkin päinvastoin; silti hänkin joutui vuonna 1937 suurten puhdistusten uhriksi, pidätettiin ja katosi jonnekin Siperiaan.\n\nJarosław Iwaszkiewicz\nJarosław Iwaszkiewicz (1894–1980) kuului Leopold Staffin ihailijakerhona aloittaneen Skamander-kirjailijaryhmän perustajiin. Iwaszkiewicz oli erittäin tuottelias proosakirjailija, mutta laati myös runoja. Kommunismin vuosina Iwaszkiewicz toimi virallisesti hyväksyttynä kirjailijana ja kulttuuribyrokraattina. Pääteos on laaja romaani puolalaisen maa-aatelin kohtaloista 1900-luvun historian pyörteissä, Sława i chwała (\"Maine ja kunnia\"), mutta sitä ei pidetä kirjailijan parhaana kirjana. Puolalaiset ohjaajat Jerzy Kawalerowicz ja Andrzej Wajda ovat filmatisoineet useita Iwaszkiewiczin teoksia.\n\nBolesław Leśmian\nBolesław Leśmian (1878–1937), syntyjään juutalainen ja sukunimeltään Lesman, opiskeli nuorena lakia Kiovassa Ukrainassa, mutta muutti vuosisadan vaihteessa Varsovaan. Hän pyrki tuotannossaan yhdistämään monien eri kirjallisten aikakausien vaikutteet ja kapinoimaan poroporvarillisuutta vastaan fantasiamaailmoja luomalla. Kauhuromantiikka unimaailmoineen oli yksi hänen innoittajiaan, ja oli varsin sopivaa, että juuri hän käänsi puolaksi Edgar Allan Poen novellit.\n\nCzesław Miłosz\nCzesław Miłosz (1911–2004) syntyi Liettuan Šeteiniaissa kaksikielisessä ympäristössä ja oppi sekä liettuan, puolan että venäjän kielet jo pikkupoikana. Liettuan ja Puolan rajaseudun metsämaisemat ovat oleellinen osa hänen runouttaan ja kirjallista työtään, ja nuorena poikana hän olikin eräkirjallisuuden ylimpiä ystäviä. Historian dramaattiset tapahtumat, kuten Puolan itsenäistymiseen ja sen jälkeisiin itärajan siirtoihin liittyneet levottomuudet, sittemmin neuvosto- ja saksalaismiehitys ja toinen maailmansota, käänsivät hänen elämänsä ja runotuotantonsa kuitenkin toisenlaisille urille. Hän opiskeli Vilnan yliopistossa ja julkaisi ensimmäiset runonsa ylioppilaiden lehdessä. Sotienvälisenä aikana hän oli vasemmistolainen ja sai eräässä vaiheessa potkutkin Puolan radiosta mielipiteittensä vuoksi. Sodan aikana hän toimi vastarintaliikkeessä, sodan jälkeen jonkin aikaa kommunistisen Puolan diplomaattina ennen loikkaustaan Ranskaan 1951. Sekä kotimaa että puolalaiset emigrantit pitivät häntä petturina, ja asiat alkoivat muuttua vasta, kun hänelle myönnettiin Nobelin kirjallisuuspalkinto 1980.\n\nMiłoszin teoksista kotimaassa arvostettaneen eniten hänen valtaisaa runotuotantoaan. Ulkomailla tunnetumpia ovat proosateokset, kuten hänen kaksi romaaniaan Zdobycie władzy (ruots. Maktövertagandet, saks. Das Gesicht der Zeit, engl. The Seizure of Power), joka käsittelee kommunistien vallankaappausta toisen maailmansodan jälkeen, ja suomeksikin käännetty Issan laakso (Dolina Issy), joka kertoo hänen lapsuudestaan Liettuassa. Merkittäviä ovat myös hänen esseistiset analyysinsa kommunistisen diktatuurin vaikutuksesta arkielämään ja kulttuuriin, kuten suomeksikin käännetyssä teoksessa Vangittu mieli (Zniewolony umysł), sekä Itä-Euroopan kansoista, kuten teoksessa Rodzinna Europa (ruots. Mitt Europa, saks. West und Östliches Gelände, engl. Native Realm).\n\nToinen maailmansota\n\nKrzysztof Kamil Baczyński\nToisen maailmansodan aikaisesta puolalaisesta kirjallisuudesta tuskin voidaan puhuakaan mainitsematta Krzysztof Kamil Baczyńskin (1921–1944) nimeä. Baczyński, joka kirjoitti salanimellä Jan Bugaj, oli sodan alkaessa tuore ylioppilas. Saksalaisten miehitettyä maan hän toimi aktiivisesti maanalaisessa \"Harmaat rivit\" (Szare Szeregi) -partiolaisjärjestössä, josta aikanaan siirtyi maanalaisen Armia Krajowan, vastarinta-armeijan, riveihin. Samalla hän opiskeli puolalaista filologiaa Varsovan maanalaisessa yliopistossa. Sekä runoilija että hänen tuore vaimonsa kaatuivat vähän yli kahdenkymmenen ikäisinä Varsovan kansannousun barrikadeilla alkusyksystä 1944.\n\nBaczyńskin koko runotuotanto on syntynyt toisen maailmansodan vuosina. Häntä pidetään toisen maailmansodan aikojen taiteellisesti parhaana ja koskettavimpana kuvaajana: vuoden 1939 tappion jälkeisen talven tunnelmat ovat käsinkosketeltavia. Isänmaallisen hengennostatuksen sijasta hän uskaltautuu miettimään myös sinänsä oikean asian puolesta taistelevan partisaanin eettisiä ongelmia. Armia Krajowan viimeisten veteraanien hautajaisissa hänen runonsa ovat käytännössä pakollista ohjelmaa.\n\nTadeusz Borowski\nTadeusz Borowski (1922–1951) oli abiturientti-iässä, kun saksalaiset miehittivät Puolan. Hän opiskeli puolalaista filologiaa maanalaisessa yliopistossa toimien samalla rakennustyöläisenä. Vuonna 1943 hän joutui natsien keskitysleiriin. Sodan loppuun asti Borowski oli leirivanki ja joutui raatamaan ankarissa töissä sekä näkemään läheltä natsien äärimmäisiä julmuuksia. Sodan jälkeen hän kuvasi niitä novelleissa, joita nyttemmin on suomennettu kokoelmassa Kotimme Auschwitz (Like, 2005). Borowski toimi sodan jälkeen myös lehtimiehenä ja propagandistina, joka koetti hysteerisesti uskotella itselleen ja muille kommunismin olevan välttämätön vastavoima natsismin ja fasismin raakuudelle. Erään hänen synkimmistä novelleistaan lopettaa pahaenteisesti saksankielinen laulukatkelma und morgen die ganze Welt – \"ja huomenna koko maailma\": on helppoa uskoa, että Borowski vielä sodan jälkeenkin uskoi natsismin, tai jonkin senkaltaisen, voivan levittää Auschwitzin julmuudet koko maailmaan. Alle kolmenkymmenen ikäisenä Borowski riisti hengen itseltään. Mahdollisesti päätökseen oli syynä osaltaan myös kommunismin toivon osoittautuminen turhaksi – se, että Stalin ei lopultakaan ollut Hitleriä parempi isäntä.\n\nSodanjälkeinen puolalainen kirjallisuus\n\nWitold Gombrowicz\nWitold Gombrowicz (1904–1969) oli aatelissyntyinen laki- ja talousmies, joka ei kuitenkaan jaksanut pitkään toimia opiskelemissaan ammateissa, koska veri veti kirjailemaan. Ennen sotaa hän kirjoitti muun muassa absurdin romaanin Ferdydurke, jonka Jerzy Skolimowski 1990-luvun alussa elokuvasi englanniksi nimellä Thirty Door Key. Ferdydurken päähenkilö on mies, joka kolmekymppisenä pannaan takaisin koulun penkille, koska hän ei ole mennyt naimisiin (tämä lienee viitannut Gombrowiczin tunnettuun homoseksuaalisuuteen). Tällaiset absurdit käänteet ovat ominaisia Gombrowiczin tuotannolle yleisemminkin. Hänen keskeisiä teemojaan ovat poroporvarillisen yhteiskunnan ihmiselle pakottamat konventiot (upupienie) ja teennäinen rooli (gęba), jonka ihminen konventioiden pakkovallassa joutuu omaksumaan.\n\nToisen maailmansodan aattona Gombrowicz lähti maanpakoon Argentiinaan, mistä käsin hän voimattomana seurasi isänmaansa tuhoa miehittäjien kynsissä. Sodan jälkeen hän kirjoitti muun muassa romaanin Pornografia (suom. \"Pornografiaa\"), joka sijoittuu Puolan vastarintaliikkeen piiriin sodan aikana. Pääteoksena pidettäneen kuitenkin viisi-kuusikymmenluvulla syntyneitä Gombrowiczin päiväkirjoja (Dzienniki).\n\nIgor Newerly\nIgor Newerly (1903–1987), oikealta nimeltään Igor Abramow oli kotoisin Białowieżan kylästä samannimisen metsäalueen laitamilta. Nuorukaisena hän opiskeli lakia Kiovan yliopistossa ja kuului jopa leniniläiseen nuorisojärjestöön, mutta siirtyi Puolaan pakoon Venäjän sisällissotaa. Puolassa Newerly kuului Janusz Korczakin johtamaan pedagogiauudistusliikkeeseen. Sodan aikana hän toimi vastarintaliikkeessä ja joutui Gestapon vangiksi. Sodan jälkeen Newerly ryhtyi kirjoittamaan seikkailu- ja nuortenromaaneja. Hänen teoksistaan kirjallisesti merkittävin on Leśne Morze (\"Metsämeri\"), joka kertoo puolalaisten kohtaloista Kaukoidässä Mantšukuon japanilaisen satelliittivaltion aikoina.\n\nPaweł Jasienica\nPaweł Jasienica, oikealta nimeltään Leon Lech Beynar (1909–1970) syntyi – kuten Lenin – Simbirskissä, syvällä Venäjällä. Hän taisteli Puolan armeijassa saksalaisia vastaan vuonna 1939 ja osallistui sen jälkeen maanalaisen Armia Krajowa-vastarintaliikkeen toimintaan. Sodan jälkeen hän toimi myös antikommunistisena partisaanina. Hänen yksikkönsä johtaja joutui kidutetuksi ja teloitetuksi, ja Leon Lech Beynar itse oli pitkiä aikoja sairaalassa. Hän otti salanimekseen sairaalan nimen Jasienica ja kirjoitti tällä nimellä useita värikkäitä ja suosittuja historiallisia romaaneja, joiden taustat hän huolellisesti tutki. Hänet tunnettiin myös henkilökohtaisesta rohkeudestaan, joka ei miellyttänyt kommunistisen Puolan salaista poliisia: nyttemmin onkin osoittautunut, että Jasienican vaimo oli agentti. Jasienica kuului 1950-1960-lukujen vaihteessa myös Krzywe Kołon klubiin, merkittävään älymystön keskustelukerhoon, jota johti kirjallisuudenhistorioitsijana ja toisinajattelijana tunnettu Jan Józef Lipski; toinen merkittävä jäsen oli Puolan toisinajattelijoista ehkä suurin: Adam Michnik.\n\nStanisław Jerzy Lec\nStanisław Jerzy Lec, syntyjään Stanisław Jerzy de Tusch-Letz (1909–1966) on Puolan kansainvälisesti kuuluisin  mietelmäkirjailija. Sitä vastoin hänen runojaan ei tunneta Puolan ulkopuolella. Hän oli ennen toista maailmansotaa vasemmistoaktivisti. Hän joutui saksalaisten keskitysleirille, mutta kertomuksen mukaan hänen onnistui paeta sieltä juuri ennen jo määrättyä teloitusta pukeutumalla saksalaisen upseerin univormuun.\n\nAatteiden taistelussa kuolee ihmisiä.\nKello lyö. Kaikki.\nSääliksi käy sitä, joka näkee tähdet vasta saatuaan turpiinsa.\nPää pystyyn, sanoi pyöveli kun hirttosilmukkaa paikalleen pani.\n\nLec oli juutalainen, muttei erityisen uskonnollinen.\n\nEhkäpä Jumala halusi juuri minusta ateistin?\nOlenko uskovainen? Luoja yksin tietää.\n\nHän toimi Puolan ulkoministeriön palveluksessa mutta koetti elämänsä ehtoolla emigroitua Israeliin. Hän ei kuitenkaan viihtynyt siellä kuin pari vuotta ja palasi Varsovaan, missä hän kuoli.\n\nKuolinilmoituksen päätteeksi: ei hän kuollut. Hän vain vaihtoi elämäntapaa.\n\nSławomir Mrożek\nSławomir Mrożek (1930-2013) on Puolan tunnetuimpia nykykirjailijoita myös maan rajojen ulkopuolella. Hän debytoi alkujaan pilapiirtäjänä, mutta siirtyi sittemmin kirjoittamaan irvailevia, satiirisia novelleja, joissa pantiin halvalla sekä reaalisosialistisen arjen absurdeja piirteitä että puolalaisen nationalismin pompöösejä piirteitä. Kommunistipuolueen johtajien (salaisesta poliisista puhumattakaan) huono huumorintaju sai kuitenkin kirjailijan siirtymään väljemmille vesille, ja hän viettikin vuodet 1963–1996 lännessä, muun muassa Saksassa, Ranskassa ja Meksikossa. \n\nMrożekin nimestä on tullut puolalaisille jo käsite, jolla he viittaavat äärimmäisiin absurditeetteihin. Hänen tuotantonsa tunnetuimpia teoksia ovat suomeksikin käännetty satiirikokoelma Elefantti ja meilläkin suosittu näytelmä Emigrantit.\n\nWisława Szymborska\nWisława Szymborska (1923–2012) oli runoilija, esseisti ja ranskalaisen kirjallisuuden kääntäjä. Hän sai Nobelin kirjallisuuspalkinnon vuonna 1996 ja useita muita palkintoja. Häntä pidettiin yhtenä sukupuolvensa keskeisimmistä runoilijoista Zbigniew Herbertin ja Tadeusz Różewiczin rinnalla. Runojen lisäksi Szymborska kirjoitti myös esseitä ja arvosteluja.\n\nNobelistit \nKuusi puolalaista kirjailijaa on saanut Nobelin kirjallisuuspalkinnon\n Henryk Sienkiewicz (1905)\n Władysław Reymont (1924)\n Isaac Bashevis Singer (1978)\n Czesław Miłosz (1980)\n Wisława Szymborska (1996)\n Olga Tokarczuk (2018 myönnettiin 2019 Ruotsin akatemian kriisin vuoksi)\n\nLähteet\n\nAiheesta muualla \n\nLiterature  Official Promotional website of Poland.  Ministry of Foreign Affairs 2008–2011\n\nSeulonnan keskeiset artikkelit\n\nnl:Poolse schrijvers"}
{"id": "838223", "url": "https://fi.wikipedia.org/wiki/Ren%C3%A9%20Favaloro", "title": "René Favaloro", "text": "René G. Favaloro (14. heinäkuuta 1923 – 29. heinäkuuta 2000 Buenos Aires) oli argentiinalainen kirurgi. Hänet tunnetaan sydämen ohitusleikkauksien pioneerina.\n\nFavaloro oli kirvesmiehen ja ompelijan poika. Hän loi menestyksekkään lääketieteellisen uran Yhdysvalloissa. Vuonna 1967 hän teki Clevelandissa ohitusleikkauksen 51-vuotiaalle naiselle ottamalla potilaan jalasta laskimon ja ohittamalla sillä tukkeutuneen sepelvaltimon. Se oli maailman ensimmäinen lääketieteellisissä julkaisuissa raportoitu ohitusleikkaus; raportoimattomia leikkauksia oli aiemmin tehty kahdesti.\n\nFavaloro palasi Argentiinaan vuonna 1971 ja perusti nimeään kantavan sydänklinikan. Hoitotyön ohessa hän koulutti satoja kirurgeja. Häntä pyydettiin useasti presidenttiehdokkaaksikin. Hän kuului vuonna 1983 perustettuun, Argentiinan sotilasdiktatuurin aikaisia katoamisia tutkivaan komiteaan.\n\nArgentiinaan vuonna 1998 iskenyt lama romahdutti Favaloron klinikan talouden. Taloudelliset ongelmat masensivat hänet, ja heinäkuussa 2000 hän teki itsemurhan ampumalla itseään rintaan. Favaloron sihteeri löysi hänet kuolleena kylpyhuoneesta.\n\nLähteet\n\nAiheesta muualla \n  Clifford Krauss, Argentina Searches Its Soul Over a Suicide, New York Times 7.8.2000\n\nArgentiinalaiset kirurgit\nVuonna 1923 syntyneet\nVuonna 2000 kuolleet"}
{"id": "1310079", "url": "https://fi.wikipedia.org/wiki/Gulabi%20Gang", "title": "Gulabi Gang", "text": "Gulabi Gang on ryhmä intialaisia naisaktivisteja. Ryhmä koostuu pinkkeihin sareihin pukeutuvista ja bambukeppejä kantavista naisista, jotka puolustavat perheväkivallan tai hyväksikäytön kohteeksi joutuneita. Ryhmän perusti Sampat Pal Devi vuonna 2006 Bundelkhandin alueella Uttar Pradeshissa, mutta se on ollut viime vuosina aktiivinen halki Pohjois-Intian.\n\nLähteet \n\nIntialainen yhteiskunta\nFeministiset järjestöt"}
{"id": "149567", "url": "https://fi.wikipedia.org/wiki/Gafurin%20piiri", "title": "Gafurin piiri", "text": "Gafurin piiri (, ) on kunnallishallintoalue Baškortostanissa Venäjällä. Sen keskus on Krasnousolin kaupunkimainen taajama, joka sijaitsee 130 kilometriä tasavallan pääkaupungista Ufasta ja 60 kilometriä Sterlitamakista. Piiri on perustettu vuonna 1930 ja siihen kuuluu 18 maalaiskuntaa. Piirin pinta-ala on 3 039 km².\n\nGafurin piirissä on noin 36 000 asukasta ja sen asukastiheys on 12 as./km². Suurimmat etniset ryhmät ovat baškiirit, venäläiset ja tataarit.\n\nPiiri on nimetty sen alueella syntyneen baškiirien kansallisrunoilijan Mäžit Ğafurin mukaan.\n\nBaškortostanin piirit"}
{"id": "1290780", "url": "https://fi.wikipedia.org/wiki/Papunen", "title": "Papunen", "text": "Papunen on suomalainen sukunimi seuraavilla henkilöillä:\n\n Heikki Papunen (s. 1936), geologi, professori \n Margit Papunen (s. 1938), keihäänheittäjä\n Pentti Papunen (1925–2009), kustannustoimittaja ja tietokirjailija\n Ripsa Koskinen-Papunen (s. 1967), toimittaja, uutisankkuri ja juontaja"}
{"id": "1693906", "url": "https://fi.wikipedia.org/wiki/Tauno%20Ratsula", "title": "Tauno Ratsula", "text": "Tauno Johannes Ratsula (16. helmikuuta 1922 Turku – 22. heinäkuuta 2004 Kauniainen) oli suomalainen opettaja ja koulunjohtaja, joka sai maanviljelysneuvoksen arvonimen.\n\nRatsulan vanhemmat olivat  maanviljelijä Johan Hemming Ratsula ja emäntä Maria Elvira Gustafsson ja puoliso vuodesta 1947 agronomi Tarja Soilikki Kurikka, kauppaneuvos Heikki Kurikan tytär. Ratsula taisteli suomalaisessa Waffen-SS-vapaaehtoispataljoonassa Ukrainassa ja Kaukasuksella 1941–1943, tuli ylioppilaaksi Turussa vuonna 1943 ja osallistui vielä Suomessa jatkosotaan 1943–1944. Hän oli Vesilahdella Kaltsilan kartanon tilanhoitaja 1947–1952 ja valmistui sen aikana agronomiksi ja maatalous- ja metsätieteiden kandidaatiksi vuonna 1949. Invalidisäätiön maatalousoppilaitoksen opettaja Mäntsälässä ja samalla Saaren kartanon tilanhoitaja Ratsulasta tuli vuonna 1952 ja oppilaitoksen johtaja vuonna 1963, mitä tehtävää hän hoiti aina vuoteen 1983 asti. Ratsulalla oli myös useita luottamustoimia, mukaan lukien Mäntsälän kunnanvaltuuston jäsenyys. Maanviljelysneuvoksen arvonimen hän sai vuonna 1978. Sotilasarvoltaan Ratsula oli reservin majuri (1977).\n\nLähteet\n\nSuomalaiset opettajat\nSuomen koulujen rehtorit\nSuomalaiset SS-sotilaat\nMäntsälän kunnanvaltuutetut\nMaanviljelysneuvokset\nVuonna 1922 syntyneet\nVuonna 2004 kuolleet"}
{"id": "700185", "url": "https://fi.wikipedia.org/wiki/Tony%20Settember", "title": "Tony Settember", "text": "Tony Settember (10. heinäkuuta 1923 Manila, Filippiinit – 4. toukokuuta 2014 Reno, Nevada) oli yhdysvaltalainen Formula 1 -kuljettaja. Hän osallistui seitsemään F1-osakilpailuun kausilla 1962–63. Hän oli parhaimmillaan yhdestoista Britannian GP:ssä 1962. Hän ajoi Emeryson- ja Scirocco-tiimeissä.\n\nLähteet\n\nYhdysvaltalaiset Formula 1 -kuljettajat\nVuonna 1923 syntyneet\nVuonna 2014 kuolleet"}
{"id": "986879", "url": "https://fi.wikipedia.org/wiki/Agnes%20Baden-Powell", "title": "Agnes Baden-Powell", "text": "Agnes Baden-Powell (16. joulukuuta 1858 – 2. kesäkuuta 1945) oli Robert Baden-Powellin nuorempi sisar, ja hän toi jokamiehen oikeudet ja samalla partio­toiminnan mahdolliseksi myös naisille.\n\nBrittiläiset henkilöt\nPartioliikkeen kehittäjät"}
{"id": "180489", "url": "https://fi.wikipedia.org/wiki/20%20metrin%20kerho", "title": "20 metrin kerho", "text": "20 metrin kerho on suomalainen rekisteröity yhdistys, jonka jäseneksi pääsee jokainen Suomen kansalainen joka virallisessa kilpailussa työntää kuulaa vähintään 20 metriä.\n\n20 metrin kerho perustettiin 28. huhtikuuta 1983 Eerikkilän urheiluopistolla. Tuolloin kerhoon pääsi kuusi jäsentä. Kerhon yhtenä tarkoituksena on edistää kuulantyöntöä Suomessa.\n\nKerho ottaa uusia jäseniä syyskokouksessaan. Miesten on työnnettävä jäseneksi vaadittava 20,00 metrin tulos 7,26 kilogramman ja naisten 4 kilogramman kuulalla. Vuoden 2015 lopulla kerhossa on 21 jäsentä, joista kolme jo edesmennyttä.\n\nKerho rekisteröitiin yhdistysrekisteriin maaliskuussa 2017 nimellä ”20-metrin kerho ry”.\n\nKerhon jäsenet ja heidän ensimmäinen 20 metrin ylityksensä\n\nKatso myös\n Luettelo yli 20 metrin tuloksen saavuttaneista yhdysvaltalaisista kuulantyöntäjistä\n\nLähteet\n\nAiheesta muualla \nKerhon kotisivut \n\nSuomen yleisurheilu\nKuulantyöntö"}
{"id": "402567", "url": "https://fi.wikipedia.org/wiki/Suomi%E2%80%93DDR-Seura", "title": "Suomi–DDR-Seura", "text": "Suomi–DDR-Seura oli suomalainen Itä-Saksan (DDR) ystävyysseura. Seuran johdossa oli poliitikkoja sekä oikeisto- että vasemmistopuolueista. Saksalaisten keskuudessa toimi vastaavasti DDR–Suomi-seura, joka ylläpiti muun muassa DDR-Kulturzentrumia Helsingin Hakaniemessä. Seuran toiminta päättyi 1990-luvun alkuvuosina DDR:n lakkauttamisen myötä.\n\nSuomi–DDR-Seura perustettiin vuonna 1954. Järjestö ajoi 1960-luvulla näkyvästi Itä-Saksan itsenäisyyden tunnustamista. Vuonna 1970 seura perusti DDR:n tunnustamiskomitean edistämään tavoitetta. Seuran toiminnanjohtajana toimi tällöin Ontro Virtanen. \n\nSeuran julkilausumissa myötäiltiin DDR:n ja \"muiden rauhanvoimien\" näkemyksiä maailmanpolitiikasta. Seura järjesti muun muassa sosialististen maiden elokuvien esityksiä ja taidenäyttelyitä.\n\nJärjestö sai valtionapua ja muun muassa presidentit Urho Kekkonen ja Mauno Koivisto pitivät seuran työtä arvokkaana.\n\n1980-luvun puolivälissä seuralla oli 24 paikallisosastoa.\n\nPuheenjohtajat\n1968–1988 Veikko Savela\n\nVarapuheenjohtajat\nMatti Lepistö\nValdemar Sandelin\nMatti Ahde\nKari Jylhä\n\nLähteet\n\nLakkautetut suomalaiset ystävyysseurat"}
{"id": "245285", "url": "https://fi.wikipedia.org/wiki/Azincourtin%20taistelu", "title": "Azincourtin taistelu", "text": "Azincourtin taistelu käytiin Ranskan ja Englannin välillä satavuotisessa sodassa 25. lokakuuta 1415. Lopputulos oli suuri voitto Englannille, jonka pitkäjousimiehet taistelivat jälleen hyvin. Azincourt oli viimeinen Englannin kolmesta suuresta voitosta satavuotisessa sodassa, kaksi aiempaa olivat Crécyn ja Poitiers’n taistelut.\n\nEnglannin kuninkaan Henrik V:n johtama Englannin armeija oli marssimassa englantilaisten hallussa olleeseen Calais’hen onnistuneesta Harfleurin piirityksestä, kun määrältään ylivoimainen Ranskan armeija katkaisi sen tien Azincourtissa (engl. Agincourt) ja pakotti sen taisteluun.\n\nPerinteisesti ranskalaisten ylivoimaa on pidetty massiivisena, mutta uudemman tutkimuksen mukaan se olisi ollut korkeintaan kahden suhde yhteen. \n\nEnglannin noin 6 000 miehen joukosta noin viisi kuudesosaa oli pitkäjousimiehiä, kun taas monta kertaa suuremmassa Ranskan armeijassa suuri osa miehistä oli ritareita. Englantilaiset pitkäjousimiehet olivat aseidensa käyttöön harjaantunutta talonpoikaista nostoväkeä, kun taas  ranskalaisten joukot olivat ammattisotilaita. Koko Englannin armeija taisteli jalan, ja paremman sotilaskurin ansiosta englantilaisten muodostelma oli joustavampi kuin ranskalaisten.\n\nRanskalaisten taistelusuunnitelmana oli, että ritarit sivustoilla hyökkäisivät ratsain, kun taas päätaisteluosasto hyökkäisi keskustassa jalan. Samanaikaisesti kevyet joukot koukkaisivat maastoa hyväksi käyttäen paikallisen ritarin, Isembard d’Agincourtin, johdolla (joka tunsi maaston) englantilaisten selustaan. Ranskan kuningas Kaarle VI oli kuitenkin jälleen saanut skitsofreniakohtauksen, ja oli kyvytön johtamaan taistelua. Ranskalaisilla ei ollut yhtä, tunnustettua ylipäällikköä, vaan Orleans’n, Alençonin ja Bourbonin herttuat kiistelivät johtajuudesta. Ranskalaisten johtamisjärjestelmä oli siis kaoottisessa tilassa.\n\nEdellisenä päivänä oli kuitenkin ollut rankkasade, ja taistelukenttä oli muuttunut mutavelliksi. Taistelukentän mutainen maasto suosi englantilaisia, sillä huonokuristen ja heikosti johdettujen ranskalaisritareiden oli vaikea taistella syvässä mudassa. Sivustojen ratsuväkihyökkäys ei päässyt mutaisen maaston takia täyteen laukkaan, ja molemmat rynnäköt kilpistyivät pitkäjousien nuoliin.\n\nKeskustassa ranskalaiset ritarit hyökkäsivät jalan. Koska kunnollista johtamisjärjestelmää ei ollut, sulkeisjärjestyksen rivit ja ruodut hajosivat vaikeassa maastossa, ja järjestys puuroutui kaoottiseksi. Tilannetta pahensi englantilaisten jousimiesten ammunta. Vaikka itse ammunta aiheutti vain vähän tappioita, ritarit joutuivat kuitenkin kiinnittämään huomionsa itsensä suojaamiseen, mikä aiheutti vielä enemmän kaaosta. Kun ranskalaisritarien rynnäkkö kohtasi englantilaisritarien rivit, se oli täysin epäjärjestyksessä ja miehet olivat pakkautuneet tungokseen. \n\nEnglantilaisten ritarien joustavampi muodostelma perääntyi ranskalaisten paineen alla, mutta he kykenivät säilyttämään taistelujärjestyksensä. Samanaikaisesti sivustoilla jousimiehet panivat jousensa sivuun ja ottivat kahdenkädenmiekat, ja hyökkäsivät ranskalaisten sivustoihin saartaen heidät. Ranskalaiset joutuivat nyt kolmelta sivulta saarroksiin, ja syntyneessä tungoksessa heidän oli vaikeaa edes nostaa kättään. Syntyneessä tungoksessa moni ranskalaisritari tukehtui hengiltä tai sotkettiin mutaan ja hukkui. Englantilaiset saivat syntyneessä käsikähmässä paljon sotavankeja, ranskalaisten havaittua olevansa toivottomassa tilanteessa; tungoksessa heidän numeerinen ylivoimansa toimi heitä itseään vastaan.\n\nAinoa ranskalaisten menestys oli Isembard d’Agincourtin johtama osasto joka hyökkäsi heikosti puolustettuun englantilaisten leiriin. Se oliko hyökkäys suunniteltu vai paikallisten ryöstöretki on epäselvää.\nEnglantilaiset olivat saaneet paljon sotavankeja, jotka olisi ollut taistelun jälkeen tapana lunastaa lunnaita vastaan, mutta Henrik V käski surmata vangit peläten ranskalaisten jälkijoukon ryhmittyvän ja hyökkäävän uudelleen. Nähtyään suuren määrän ritareita jäävän vangiksi tai kaatuvan ranskalaisten jälkijoukko pakeni kentältä.\n\nLähteet\n\nViitteet\n\nAiheesta muualla\n\n1415\nPas-de-Calais\nSatavuotisen sodan taistelut"}
{"id": "689489", "url": "https://fi.wikipedia.org/wiki/Pasaritunturi", "title": "Pasaritunturi", "text": "Pasaritunturi () on tunturialue Petsamon piirissä Murmanskin alueen luoteisosassa Venäjällä. Tunturi sijaitsee lähellä Jäämeren rantaa ja Norjan rajaa. Tunturin itäpuolella on Peuravuono ja länsipuolella Pasarijärvi. Tunturialueen korkein huippu on 503 metriä korkea.  Pasaritunturi sijaitsee Suomen Neuvostoliitolle luovuttaman entisen Petsamon kunnan pohjoisosassa.\n\nLähteet \n\nPetsamon tunturit"}
